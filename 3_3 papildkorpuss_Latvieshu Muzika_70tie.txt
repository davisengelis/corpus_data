PAPILDKORPUSS LATVIEŠU MŪZIKA 70-tie

1 “Latviešu Mūzika” nr. 8 (1970) | Nils Grīnfelds

Nils Grīnfelds 
V. I. ĻEŅINA ESTĒTISKĀS IDEJAS UN MŪZIKA 
Visas līdz mums nonākušās V. I. Ļeņina domas par mākslu atspoguļo lielā revolucionāra rūpes par darba tautas interesēm. Līdztekus valsts un revolūcijas teorijai, kas apbruņoja proletariātu ar varas apgūšanas metodi, līdztekus mūsdienu filozofijas un zinātnes sarežģīto ceļu izgaismošanai, lai nodrošinātu uz materiālistiskā pasaules uzskata dibinātās revolucionārās apziņas tīrību, V. L Ļeņinu nodarbināja arī problēmas par mākslas nozīmi revolūcijā un sociālistiskajā celtniecībā. Risinātas šīs problēmas tiek ļoti vienkārši un skaidri, kā revolucionārās ideoloģijas neatņemama sastāvdaļa. Saskaņā ar to V. I. Ļeņins izceļ un atbalsta kā revolūcijai vajadzīgu un tuvu to mākslu, kas sekmē sabiedrības progresu, pareizi apgaismo tautas centienus un mērķus. Noraidoši vai kritiski viņš izturas pret tādām parādībām mākslā, kas ignorē šīs prasības vai kalpo naidīgām šķiriskām interesēm. #dysphemism Tādas nostādnes izpaužas jau 1905. gadā rakstītajās, pazīstamajās V. I. Ļeņina tēzēs «Par partijas organizāciju un partijas literatūru». Tur teikts, ka «sociālistiskajam proletariātam literatūra nevar būt personu vai grupu peļņas ierocis, bet literatūra vispār nevar būt individuāla lieta, neatkarīga no kopējās proletāriskās lietas».1 Uzsverot, ka «nevar dzīvot sabiedrībā un būt brīvs no sabiedrības», ka «buržuāziskā rakstnieka, mākslinieka, aktrises brīvība ir tikai maskota (vai liekulīgi maskojama) atkarība no naudas maisa, no uzpirkšanas, no uzturēšanas», V. I. Ļeņins turpina: «Un mēs, sociālisti, atmaskojam šo liekulību, noraujam viltus izkārtnes — ne tādēļ, lai dabūtu bezšķiru literatūru un mākslu (tas būs iespējams tikai sociālistiskā bezšķiru sabiedrībā), bet tādēļ, lai liekulīgi brīvai, bet īstenībā ar buržuāziju saistītai literatūrai pretim nostādītu patiesi brīvu, ar proletariātu atklāti saistītu literatūru.» Tālāk akcentēts: «Tā būs brīva literatūra, jo tā kalpos nevis baudu nogurdinātai varonei, nevis «augšējiem desmittūkstošiem», kas garlaikojas un sirgst no aptaukošanās, bet gan miljoniem un desmitiem miljonu darbaļaužu, kas ir zemes zieds, tās spēks, tās nākotne.»1 Revolucionārās kustības aktivizācija mūsu gadsimta sākumā saasināja šķiriskā antagonisma izpausmi arī mākslā. Vienlaikus tā auglīgi ietekmēja progresīvo literatūru un mākslu, tuvināja to tautai, liekot kalpot tautas interešu aizstāvēšanai. Viena no cīņas formām par tautas interesēm bija dzīves, tās pretrunu pareiza atspoguļošana. Ļeņina mācības gaismā aplūkojot 1905. gada notikumus Latvijā, kļūst skaidrs, ka latviešu literatūrā un mūzikā šajā laikā manāmi pastiprinās sabiedriskā progresa tendences, kuras saskan ar revolucionārā partejiskuma garu. Tā Latvijā rodas un izplatās strādnieku cīņas dziesmas; sākas aizvien pieaugošā Raiņa revolucionārās poēzijas un dramaturģijas ietekme uz latviešu komponistiem; daudzas E. Dārziņa, J. Vītola, A. Kalniņa, E. Melngaiļa kora un solo dziesmas ar Raiņa vārdiem pauž patiesi revolucionāru noskaņojumu. Intensīvs darbs izvēršas pie Raiņa dziļākās, revolucionāriem simboliem piesātinātās drāmas «Uguns un nakts» muzikālās iztulkošanas, ko sāka Nikolajs Alunāns un paveica Jānis Mediņš. Sociāli kritiskās domas pamošanās, demokrātiskās estētikas attīstība vērojama E. Dārziņa, arī agrīnajā J. Zālīša kritiķa darbībā. Lai gan minētie mākslinieki nebija brīvi no iekšējām pretrunām, no buržuāziskās ideoloģijas ietekmēm, tomēr latviešu mūzika šajā periodā manāmi izraujas no patriarhāli tautiskā gara, kas tai bija raksturīgs iepriekšējā gadsimta beigās, un sper milzu soļus demokrātiskās attīstības virzienā. Tas nodrošina arī latviešu mūzikas klasisko vērtību rašanos, tās augošo popularitāti masās. #upisgood Tā vēlreiz apstiprinājās patiesība par revolucionārā pacēluma stimulējošo lomu mākslas un kultūras attīstībā ... Un liekas dabiski, ka mūzikas progress jo spēcīgi norisinājās tajos centros, kur bija revolūcijai visvairāk nobriedušais proletariāts. Par vienu no tādiem revolucionārās kustības centriem cariskajā Krievijā Ļeņins atzina Latviju. V. I. Ļeņins 1900. gada pavasarī apmeklēja Rīgu, satikās ar latviešu revolucionāriem, strādnieku pārstāvjiem, gan kaldinot Viskrievijas revolucionārās avīzes «Iskra» izdošanu, gan stimulējot vietējo revolucionāro spēku konsolidāciju. 
Šis pavasaris ar revolucionāro noskaņu pacēlumu bija nozīmīgs arī latviešu mūzikas jaunajai plauksmei. #upisgood Spriežot vēsturiski, nekādi nevar noliegt latviešu revolucionārā proletariāta — lai arī netiešo — ietekmi uz mūziku, kaut paši mākslinieki toreiz aktīvā cīņā nepiedalījās. «Lauztās priedes», «Pastarā diena», «Ar kaujas saucieniem uz lūpām», «Zeltītās lapas», «Karaļmeita» un arī daudzas citas dziesmas kļuva par sabiedrības progresīvo spēku cīņas ieročiem ... 
Māksla ir ne tikai viens no revolūcijas cīņas ieročiem, māksla ir vērtība, ko apgūst miljonu masas sociālistiskās revolūcijas rezultātā. Zīmīgi, ka V. I. Ļeņins vēlreiz atgādina par miljonu tiesībām uz mākslu savā rakstā par Ļ. Tolstoju, kas publicēts 1910. gadā. «Mākslinieku Tolstoju pazīst niecīgs mazākums pat Krievijā. Lai padarītu viņa dižos darbus patiesi visiem pieejamus, vajadzīga cīņa un vēlreiz cīņa pret tādu sabiedrisku iekārtu, kas iegrūdusi miljonus un desmitus miljonu tumsībā, nomāktībā, katorgas darbā un nabadzībā, vajadzīgs sociālistisks apvērsums.»1 
Apspiesto tautas masu milzīgās tieksmes pēc mākslas, pēc kultūras atklājās tūliņ pēc Lielās Oktobra sociālistiskās revolūcijas uzvaras. To var vērot arī mūzikas novadā. Jaunā strādnieku un zemnieku republika atradās pilsoņkara uguns lokā, cīnījās ar trūkumu, badu, saimnieciskajām grūtībām, taču strauji attīstījās mūzikas dzīve, varenā plašumā izvērtās muzikālās izglītības un propagandas darbs. Neskaitāmās pilsētās un apdzīvotās vietās dibinājās tautas konservatorijas, strādnieku studijas, muzikālās pašdarbības kolektīvi. Profesionālie simfoniskie orķestri ieguva neredzēti plašas darbaļaužu auditorijas, uzstājoties ne vien pārpildītajos operu teātros un koncertzālēs, bet arī rūpnīcu klubos, cehos, pie sarkanarmiešiem un zemniekiem. Daudz ļaužu klausījās lekcijas par mūziku. Pirmklasīgi simfoniskie orķestri iepazīstināja plašas darbaļaužu masas ar Bēthovena, Skrjabina, Riharda Strausa monumentālajiem darbiem. Toreiz dzima pirmās padomju masu dziesmas, veidojās jaunā laikmeta pirmie atspoguļojumi simfoniskajā mūzikā... 

Šajā mūzikas pacēlumā saskatāma vēsturiska likumsakarība, kas izteikta V. I. Ļeņina 1920. gadā rakstītajā rezolūcijas projektā «Par proletārisko kultūru». 

«Marksisms ir iekarojis sev savu pasaulvēsturisko nozīmi kā revolucionārā proletariāta ideoloģija ar to, ka marksisms nepavisam neatmeta buržuāziskā laikmeta vērtīgos iekarojumus, bet, gluži otrādi, apguva un pārstrādāja visu, kas bija vērtīgs vairāk nekā divtūkstoš gadu ilgajā cilvēku domas un kultūras attīstībā. Tikai tālāku darbu uz šā pamata un šai pašā virzienā, darbu, ko apgaro praktiska pieredze, kuru devusi proletariāta diktatūra kā viņa pēdējā cīņa pret katru ekspluatāciju, var atzīt par īstas proletariāta kultūras attīstību.»1 

Šī ļeņiniskā nostādne attiecināma arī uz mūzikas kultūras uzplaukumu Padomju Latvijā 1919. gadā. Rīgā, tāpat kā Krievijas pilsētās, toreiz strauji demokratizējās mūzikas dzīve. Tika rīkoti populāri simfoniskie koncerti, koncerti mītiņi, veikti dažādi mūzikas propagandas pasākumi. Tautai tika atdota no jauna izveidotā «Padomju Latvijas opera», valsts sāka rūpēties par komponistu radošā darba stimulēšanu, par profesionālās un vispārējās muzikālās izglītības organizēšanu. Daudzi pirmā padomju laika sasniegumi pozitīvi ietekmēja latviešu mūzikas attīstību arī 20. un 30. gados, sagatavojot priekšnoteikumus jaunam padomju mūzikas uzplaukumam pēc padomju varas atjaunošanas 1940. gadā. Tas galvenokārt skar mākslas demokrātisko tendenču saglabāšanu. V. I. Ļeņina interesi par mūzikas tuvināšanu masām ilustrē kāda epizode no pazīstamā vācu diriģenta Oskara Frīda atmiņām. Viņš kā pirmais ārzemju diriģents apmeklēja Padomju zemi 1922. gadā un guva plašus panākumus ar Bēthovena simfoniju cikla un citu darbu iedvesmotiem atskaņojumiem. 1935. gadā, kad O. Frīds bija jau pārcēlies uz dzīvi Maskavā (kur viņš nomira 1941. gadā), viņš raksta avīzē «Pariser Nachrichten»: 

«Neslēpšu, ka ar bažām es braucu 1922. gadā uz Padomju Krieviju... Bet tas, kā mani uzņēma, tūlīt pacēla manu garastāvokli. Pats Ļeņins mani izsauca pie sevis un sarunājās ar mani par strādnieku valdības jaunajiem uzdevumiem mūzikas jomā. Viņš runāja arī par jauno publiku. Viens būtībā sīks jautājums mocīja mani tajās dienās. Mēs, diriģenti, esam pieraduši diriģēt frakā. Pēc manām domām, fraka diriģentam ir tas pats, kas ārstam balts ķitelis. Bet pēc padomju pilsoņu uzskatiem fraka un cilindrs ir nicināmās buržuāzijas atribūti un pieļaujami labākā gadījumā vienīgi uz teātra skatuves. Un, lūk, jautājums: vai es varu strādnieku un zemnieku auditorijai parādīties buržuāziskajā tērpā. Uzskatīju šo jautājumu par tik nozīmīgu, ka pateicu par to Ļeņinam. Nedomādams viņš smaidot atbildēja: «Protams, jums jādiriģē svētku tērpā. Pret strādnieku un zemnieku auditoriju jāizturas ne sliktāk kā pret iepriekšējo buržuāzisko.» Šai atbildei bija daudz dziļāka nozīme. Tā skaidri parādīja, ka jaunās Krievijas vadoņi nebūt nedomā ignorēt mākslas tradīcijas...»1 

levērojamais rakstnieks un mākslas zinātnieks izglītības tautas komisārs A. Lunačarskis rūpējās par mūzikas dzīves uzplaukumu. Viņš teica ievadvārdus Bēthovena simfoniju, R. Strausa simfonisko poēmu ciklu priekšnesumiem, Taņejeva kvartetu vakariem, rakstīja apcerējumus par Skrjabinu, Rimski-Korsakovu, Musorgski, Vāgneru, par revolūciju un mūziku, par mūzikas socioloģiju, par operas jaunajiem ceļiem un daudziem citiem aktuāliem mūzikas jautājumiem. Ar Lunačarski, kas īstenoja partijas politiku kultūras laukā, saistās senatnes pieminekļu saglabāšana, muzeju pārvēršana par masu sociālistiskās izglītošanas un audzināšanas līdzekli, augstas meistarības saglabāšana mūsu operas, baleta un dramatiskajā teātrī, labāko tradīciju propaganda glezniecībā, skulptūrā, arhitektūrā, mūzikā. Tas viss bija tuvs arī pašam V. I. Ļeņinam, viņa mākslinieciskai gaumei un uzskatiem. Skaidra un noteikta ir Ļeņina muzikālā gaume. Viņš apbrīno Bēthovenu un Čaikovski, dziļi mīl tautas dziesmas, viņam tuvas krievu revolucionāru un franču strādniecības dziesmas, viņu aizkustina sociālās kritikas gara iezīmētā Dargomižska vokālā lirika u. c. Antipātijas izraisa Vīnes operete ar tās pavirši hedonistisko dzīves atspoguļojumu, ar garīgā tukšuma izskaistināšanu... Bet visnotaļ Ļeņinu nodarbina doma, kā padarīt mākslu pieejamu, saprotamu un nepieciešamu tautai. Rūpes par ilgstošā atpalicībā turētās tautas kulturālām interesēm, liela ticība mākslas audzinošām un organizējošām iespējām atklājas V. I. Ļeņina sarunā ar vācu revolucionāri Klāru Cetkinu. Šī saruna notika 1921. gadā. Runājot par mākslas atbrīvošanu no cara galma modes un untumiem, kā arī no aristokrātu kungu un buržuāzijas gaumes un kaprīzēm, par to, lai «katram māksliniekam, katram, kas sevi par tādu uzskata, ir tiesības radīt brīvi, saskaņā ar savu ideālu, neatkarīgi ne no kā», V. I. Ļeņins uzsver, ka nedrīkst ļaut patvaļīgi haosam attīstīties, ka mums, komunistiem, «pilnīgi plānveidīgi jāvada šis process un jāformē viņa rezultāti».1 
Un, apmainoties ar savu sarunu biedri skeptiskiem spriedumiem par dažām ekspresionisma, futūrisma, kubisma un citu «ismu» izpausmēm, V. I. Ļeņins saka: 

«Svarīgas nav mūsu domas par mākslu. Svarīgi nav arī tas, ko māksla dod dažiem simtiem, pat dažiem tūkstošiem no iedzīvotāju kopējā skaita, kas sniedzas miljonos. Māksla pieder tautai. Tai ar savām visdziļākajām saknēm jāsniedzas līdz pašiem plašo darbaļaužu masu slāņiem. Šīm masām tā jāizprot un jāmīl. Tai jāapvieno šo masu jūtas, domas un griba, jāpaceļ viņas. Tai jāmodina masās mākslinieki un jāattīsta tie. Vai tad mūsu uzdevums ir nelielam mazākumam pasniegt saldus, izsmalcinātus cepumus, kad strādnieku un zemnieku masām trūkst rupjas maizes? Es to domāju, pats par sevi saprotams, ne tikai vārda burtiskajā nozīmē, bet arī figurāli: mums vienmēr jāpatur prātā strādnieki un zemnieki. Viņu labā mums jāiemācās saimniekot, skaitīt. Tas attiecas arī uz mākslu un kultūru.»2 

Te ir vesela programma mākslas un kultūras celtniecībai. Tāpēc bezgala svarīgi ikvienam māksliniekam — rakstniekam, gleznotājam vai komponistam, ikvienam viņu darbu tulkotājam ņemt vērā savas daiļrades tiešo adresātu: darba cilvēku. Tas izslēdz jebkuras «elitārās koncepcijas» mākslā, kuras cītīgi propagandē mūsdienu buržuāziskās kultūras ideologi, sadalot auditoriju «izsmalcinātajā» elitē, kas saprot vissarežģītākās formas, un «nepratējos», kuriem it kā pieejama tikai vienkāršotā, primitīvā māksla. 

Ja šodien mūzikas auditorija gaumes un vēl neattīstītās daiļuma izpratnes ziņā manāmi diferencējas, tad šeit vainojami estētiskās audzināšanas trūkumi. Protams, vienmēr pastāvēs dažādas mākslinieciskas intereses, dažādas noslieces uz vienu vai otru mākslas veidu, stilu, saturu, priekšnesuma tipu utt. Bet visur vienlīdz nepieciešamas augstas estētiskās prasības, idejiska un mākslinieciska pilnība. Neviens nedrīkst samierināties ar bezsaturīgu, banālu dziesmu, tāpat kā nedrīkst samierināties ar neizteiksmīgu vai formāli sacerētu simfoniju un oratoriju. Nenoslīdot līdz neattīstītas gaumes prasībām, māksliniekam attiecībā uz klausītāju aizvien jāietur zināma «audzināšanas distance». #space

Uz jautājumu, kādu mākslu viņš uzskata par labu un veselīgu, V. I. Ļeņins atbildēja: 

«Atceraties īstās mākslas definējumu, ko deva Tolstojs? īstā māksla ir tā, kas izteikta tik skaidri, ka kļuvusi visiem saprotama. Tās tēma ir kaut kas nozīmīgs un svarīgs darba tautas masām, nevis dīkdienīgajam mazākumam.»1 

Īstam māksliniekam nav jābaidās, ka viņa nodomus, viņa «izsmalcinātās» formas visi nespēs novērtēt. Ja mākslinieku nevada subjektīvistiska patvaļa, uz ko viņu aicina dažādie buržuāziskā «avangarda» adepti, ja viņa darbu patiesi apgaro jaunās dzīves celtniecības elpa — tauta viņu vienmēr sapratīs. Protams, ja mākslinieka sniegumu apgaro arī īsts talants... Atcerēsimies Šūmani: «Ja tava mūzika nākusi patiesi no sirds — viņa arī atradīs ceļu uz sirdi» ... V. I. Ļeņins pasvītro mākslas audzinošo lomu un mākslinieka audzinošo attieksmi pret lasītāju, klausītāju, skatītāju. Kritizējot revolūcijas pirmajos gados populāro dzejnieku Demjanu Bedniju, V. I. Ļeņins pārmet, ka viņš «seko lasītājam, bet vajag būt maķenīt priekšā»2. Ļeņina laikabiedre, vecā komuniste E. Drabkina uzsver V. I. Ļeņina īpaši akcentēto domu, ka mākslai vajag celt masas, ka popularitāte nenozīmē pielāgošanos (te lietots krievu vārds «nonyjiHpHHHaHbe»), bet gan saprotamību miljoniem. #upisgood #space «Nenolaisties līdz neattīstītā lasītāja līmenim, bet neatlaidīgi, ļoti saudzīgi un pakāpeniski — celt viņa attīstību.»3 Un pilnīgā saskaņā ar šo V. I. Ļeņina nostādni Padomju zemē izvērsts plašs muzikālās audzināšanas, izglītības un propagandas darbs. Tā rezultāti redzami padomju mūzikas aizvien pieaugošajā popularitātē, visas padomju tautas kultūras līmeņa pacēlumā. #upisgood #space Bet šo svarīgo ļeņinisko nostāju — celt klausītāja attīstību — dažkārt pienācīgi nenovērtē vai pat aizmirst. Šeit domājam par gluži mazsaturīgo «izklaidējošo mūziku», kura sastopama daudzu estrādes ansambļu un deju orķestru repertuārā. #container #space Pret šādu «mākslu» vērojama ne vien pārmērīga iecietība, bet to diemžēl nereti propagandē pa radio, skaņuplatēs, kinofilmās un, protams, koncertos ... 
Nedrīkst ignorēt, ka šādā veidā var izpausties arī mums naidīgās ideoloģijas vaibsti, kuras arsenālā ir apolitiskuma, pasivitātes un samierināšanās sludināšana. Izdabāšana sliktai, mazattīstītai gaumei apdraud tautas idejiski estētisko līmeni. #space
Ar to jācīnās divos veidos. Pirmkārt, uzlabojot bērnu un jaunatnes estētisko audzināšanu skolās. Kad skola pienācīgi sagatavos šim uzdevumam nākamo bērnu vecākus, mēs noteiktāk varēsim balstīties arī uz ģimenes estētiskās audzināšanas pozitīvo ietekmi. Pašreiz stāvoklis šai ziņā nebūt nav apmierinošs. Otrs ceļš skar mākslas darbinieku — komponistu, izpildītāju, kritiķu pienākumus. Te vēl daudz neveiktu uzdevumu. Apdāvinātākie komponisti vēl nepietiekami pievēršas tādiem tautai vajadzīgiem žanriem kā dziesma, deja un lielākām mūzikas formām, kas balstās uz šiem žanriem. Šai tā saucamajā vieglās mūzikas novadā, kuras patērētāja galvenokārt ir jaunatne, tieši jaunajiem komponistiem paveras visai pateicīgs darbības lauks. #space Jo kas var būt cēlāk kā radīt mūziku kontaktā ar tās pieprasītāju un patērētāju, visnotaļ rēķinoties ar viņa uztveres spējām un izaugsmes potencēm. Atkal atgādināsim, ka vajadzīga aizvien zināma «audzināšanas distance» starp mākslinieku un klausītāju. #space Tādu «audzināšanas distanci» ieturēt gan nav viegli... #space Katrā ziņā daudz grūtāk nekā nodoties pašmērķīgai neparasto, izmeklēto skaņu sistēmu būvei, kuru asprātību vai vienreizību novērtēs varbūt daži desmiti vai simti apjūsmotāju, nevis plašas mūzikas mīļotāju aprindas. Tad daiļrades galvenais mērķis — tautas interešu apmierināšana — paliek neievērots. Lasot atmiņas par to, kā V. I. Ļeņins jūsmīgi uztvēris Bēthovena mūziku, kā viņš aizgrābts klausījies Devīto simfoniju, gribas atgādināt arī to, kā radusies šī mūzika, kas vēl arvien saviļņo jaunās pasaules cēlāju sirdis. Komponista atstātie materiāli liecina, ka veselus 25 gadus Bēthovens kala cilvēces prieka himnu — Devītās simfonijas fināla melodiju — šo ģeniālo sava laika masu dziesmas melodiju! Neaicināsim no jauna radīt Devīto simfoniju uz mūsdienu masu dziesmu intonatīvās bāzes, nemēģināsim dot nekādas daiļrades receptes, jo te viegli nokļūt pasīvā «pārbaudīto vērtību» atdarināšanā, no kā brīdināja V. I. Ļeņins, bet mācīsimies no klasikas meistaru sirdsdegsmes un kvēlā humānisma, kas viņu daiļradi aizvien orientēja uz tautu, uz cilvēci... #space Brīdināsim no neauglīga, sausa racionālisma daiļradē, no abstrakta konstruktīvisma skaņdarbu veidošanā, lai kādi būtu komponista izmantotie izteiksmes līdzekļi. Aicināsim pārbaudīt ikvienu savu radošu soli no komunistiskā partejiskuma pozīcijām. Bet ko nozīmē partejiskums mūzikā? Lai konkretizētu šo jēdzienu, atgādināsim, ka visa padomju mākslas estētika — arī mūzikas estētika — balstās ļeņiniskajā atspoguļošanas teorijā. #space Vēsturiski nosacītajās, bet mākslinieciski saturīgājās formās ietvertās mūzikas skaņas attēlo objektīvi pastāvošu modeli, tāpat kā līnijas un krāsas glezniecībā, kā rakstīti vārdi literatūrā. #space Tikai mūzikā šis modelis ne vienmēr ir tieši tvertais vieliskais priekšmets, bet visbiežāk cilvēcisko emociju dinamika, īstenību apcerošais domāšanas process, ko ierosina ārpasaule. Citiem vārdiem, arī mūzikā attēlotais priekšmets ir objektīvs. Un šī mūzikas «objektīvā priekšmeta» pareizā, ar sabiedrības progresīvām interesēm saskaņotā izpratne būs mūzikas partejiskuma izpausmes pamats. Protams, mākslinieka personiskās noslieces ietekmē viņa mūzikas konkrētā priekšmeta izvēli un tā skanošā atveidojuma formas. Bet subjektīvais pārvērtīsies par subjektīvistisko, ja nebūs daiļrades objektīvā pamata. Un te viegli nospraužama robežlīnija starp reālismu un abstrakcionismu. Bet padomju mākslinieks reālists aizvien dzīvi — savas mākslas objektīvo priekšmetu uzlūko no partejiskām pozīcijām. To apliecina daudznacionālās, arī latviešu padomju mūzikas labākie sasniegumi, no kuriem vēsture nemitīgi atlasa jau «klasiskās», saglabāšanai nolemtās vērtības. Pieaugot padomju ļaužu kultūrai, ceļoties padomju daiļrades idejiski mākslinieciskajam līmenim, tādu radīsies arvien vairāk. #upisgood #space Ļeņiniskās estētiskās idejas audzina un iedvesmo padomju mūziķu saimi. Komponisti cenšas mūzikā izteikt ļeņinisko garu, izteikt to visos žanros un formās — oratorijā un simfonijā, operā un baletā, dziesmā un dejā. To pašu cenšas veikt šīs mūzikas izpildītāji un propagandisti, jo padomju mūzika ir daļa no tās lielās komunisma celtniecības, ko iesāka un ko novēlēja mums turpināt V. I. Ļeņins. 

2 “Latviešu Mūzika” nr. 8 (1970) | Lija Krasinska
Lija Krasinska 
SIMFONISKIE DARBI, VELTĪTI V. I. ĻEŅINAM 
Lielā Ļeņina tēls mākslā — cik grandiozs, suģestējošs un atbildīgs uzdevums! Daudzi mākslinieki ar viskvēlākajām jūtām, ar visu sava talanta spēku centušies to atrisināt. Ļeņina tēls padomju literatūrā, dramaturģijā, dzejā, kino, glezniecībā un tēlniecībā ir sastopams bieži, un te var runāt par spožiem idejiski mākslinieciskiem rezultātiem. Jā, padomju māksla var pamatoti lepoties ar daudziem jo daudziem spilgtiem darbiem, kas veltīti Ļeņinam; tie pieskaitāmi redzamākajiem mūsu mākslas sasniegumiem. 
Bet ar visiem šeit minētajiem mākslas veidiem ir iespējams pilnīgi konkrēti pievērsties Ļeņina tēlam: uz kinoekrāna vai teātra skatuves mēs viņu redzam un dzirdam; gleznā vai skulptūrā mākslinieks cenšas atsegt ne tikai ārējo līdzību, bet arī Ļeņina garīgo lielumu, viņa idejas, raksturu. Romānā, stāstā, poēmā, pat dzejolī var pilnīgi skaidros, konkrētos vārdos stāstīt par pasaules darbaļaužu dižo vadoni, attēlot viņa dzīvi, domas, darbus utt. 
Kā to panākt mūzikā, kur nav nevienas no šīm īpašībām, kas piemīt visām minētajām mākslām, ja tā nav saistīta ar tekstu? Uzdevums ir sarežģīts, tāpēc nav brīnums, ka šādu darbu līdz mūsu dienām radīts maz. Visplašāk Ļeņina tēlam komponisti, pilnīgi dabiski, pievērsušies dziesmas žanrā, kur mūzika iet kopsolī ar dzeju. Tomēr pat šai novadā ne vienmēr mūzika ir spējīga padziļināt un bagātināt teksta saturu, tāpēc nav nejaušība, ka no ļoti lielā klāsta tikai dažas dziesmas par Ļeņinu ir pieskaitāmas padomju mākslas šedevriem. #space Lai gan teātrī vai filmā jau sen Ļeņina tēls sekmīgi tiek atveidots, uz operas skatuves tas vēl joprojām nav izdevies. Pirmais komponists, kas uzdrošinājies parādīt padomju tautas vadoni uz operas skatuves, bija T. Hreņņikovs operā «Vētrā» (1939). Tomēr komponists uzticējis Ļeņina tēla atveidotājam tikai runātas replikas, bet nav devis viņa muzikālo raksturojumu, acīm redzot, baidoties no tā, ka neizdosies atrast Ļeņina tēlam atbilstošu intonāciju sfēru. #space Operas rašanās laikā T. Hreņņikovs bija vēl pavisam jauns komponists un tāda paškritiska atturība ir pilnīgi attaisnojama. Bet kopš šīs operas parādīšanās pagājuši jau vairāk nekā 30 gadu, un nav gandrīz nevienas operas, kur figurētu Ļeņins, un, ja ir, tad tomēr nav vēl atrasts viņam piemērots muzikālais raksturojums. Tā, piemēram, V. Muradeli operā «Oktobris» (1964) V. Ļ Ļeņins parādās uz skatuves vairākkārt, bet arī šeit viņš tikai runā. Dziedāt viņš sāk, pievienojoties tautas korim, kas izpilda vienu no Iļjiča iemīļotajām strūdzinieku dziesmām — «Kamušku», vai operas beigās — pēc «Auroras» zalves kopā ar tautu uzsākot «Internacionāli». Tomēr patstāvīgu muzikālo raksturojumu viņš nav guvis arī šeit.1 Acīm redzot, traucē operas žanra nosacītība. Mums grūti iedomāties Ļeņinu, kas dzied operas «āriju», taču ir pienācis laiks pārkāpt šo slieksni, jo cik spēcīgu varētu izveidot Ļeņina monologu, kurā vadonis vēršas pie tautas ar dedzīgu runu! #space Jāatrod intonācijas un citi mūzikas valodas elementi, kas ļautu patiesi parādīt Cilvēku, kas runā (resp. dzied) šos vārdus. Laikam tas ir visgrūtākais komponista uzdevums, un tāpēc līdz šim mēs neesam operā redzējuši tādu Ļeņinu, kādu jau sen parādījis kinoekrāns un teātra skatuve. 
Lielas formas vokāli instrumentālos darbos (kantātē un oratorijā) komponisti samērā bieži pievērsušies Ļeņina tēlam. Pēdējos gados radīti vairāki kantātes un oratorijas žanra darbi. Nozīmīgākās lappuses atrodamas G. Sviridova «Patētiskajā oratorijā» («Saruna ar biedru Ļeņinu» — basa monologs) un S. Prokofjeva kantātē, kas veltīta Oktobra revolūcijas 20. gadadienai, kur daļa kora dziedājumu meistarīgi un pārliecinoši veidota no Ļeņina rakstu fragmentiem.
Pilnīgi skaidrs, ka radīt lielā Ļeņina tēlu simfoniskajā mūzikā vienīgi ar mūzikas izteiksmes līdzekļiem ir sevišķi grūti. Ļeņina persona, domas par Ļeņinu, dabiski, veidojas trīs pamatvirzienos: Ļeņins nesaraujami saistīts ar revolūciju; ar Ļeņina tēlu saistītas viņa cēlās idejas un to īstenošana mūsdienās; tauta #metonymy nekad neaizmirsīs savu dārgāko cilvēku, un domas par viņa nāvi vienmēr izsauks visdziļākās sēras. Lūk, tā veidojas trīs pamatlīnijas simfoniskās ļeņiniānas jomā: 1) Ļeņins un revolūcija; 2) Ļeņina ideju majestātiskums, neuzvaramība, cēlums; 3) tautas mīlestība uz Ļeņinu un sēras sakarā ar viņa nāvi. 
Pirmie simfoniskie darbi, veltīti Ļeņinam, parādījās 20. gadu beigās un 30. gadu sākumā. Toreiz vēl sevišķi tuva bija sāpju pilnā šķiršanās diena, tāpēc nav nejaušība, ka radās tādi darbi kā A. Cugunova «Sēru oda» (1924), A. Kreina «Sēru oda V. I. Ļeņina piemiņai» 11926), V. Nahabina «Poēma V. I. Ļeņina piemiņai» (1929), V. Šebaļina dramatiskā simfonija «Ļeņins» (1931), D. Kabaļevska Trešā simfonija «Rekviēms» (1933) l, G. Kirkora «Simfonija Ļeņina piemiņai» (1934) u. c. Sēru jūtas, saistītas ar Ļeņina pāragro nāvi, atspoguļojas arī vēlāk sacerētajos darbos, piemēram, B. Maizeļa poēmā «21. janvāris» (1949), A. Hačaturjana «Odā Ļeņina piemiņai» (1948) u. c. Tomēr daudzos šajos darbos bija izteiktas ne tikai sēru jūtas, bet parādīta arī uzvara, kas gūta smagajās cīņās. Vairākkārt Ļeņina ideju triumfa gājiens atspoguļojas darbos, kas radušies vēlāk, sevišķi — 50. un 60. gados. Te priekšplānā izvirzījušās citas domas, kas saistītas nevis ar sāpēm par šķiršanos, bet ar Ļeņina — revolūcijas iedvesmotāja, Ļeņina — komunisma ideju visspilgtākā paudēja tēlu, Ļeņina ideju mūžīgumu. Ļeņina lielums un cēlums, viņa ideju grandiozums — lūk, Ļeņinam veltīto skaņdarbu raksturīgais idejiskais pamats. Pie šādiem darbiem pieder Dž. _Hadžijeva 4. simfonija, veltīta Ļeņina piemiņai (1956), D. Šostakoviča 12. simfonija (1961), V.' Vlasova poēma «Akins dzied par Ļeņinu» (1957) un daudz citu darbu, kas nepieder simfoniskās mūzikas žanram. 
Pirmie simfoniskie darbi, veltīti Ļeņinam, parādījās laikā, kad padomju simfoniskajā mūzikā sevišķi populārs kļuva tā saucamais «dziesmu simfonisma» žanrs, respektīvi, simfoniskie darbi (simfonijas, poēmas utt.) ar kora un solistu piedalīšanos. Nozīmīgākie šā perioda darbi, kas drīz pēc savas parādīšanās tika publicēti un atskaņoti, ir A. Kreina «Sēru oda», V. Šebaļina simfonija «Ļeņins» un D. Kabaļevska «Simfonija-rekviēms». Jau šajos darbos redzams, kādu evolūciju pārdzīvojis padomju simfonisms vispār un padomju programmatiskā mūzika kā padomju simfonisma neatņemama un raksturīga sastāvdaļa. Pats pirmais no minētajiem darbiem ir A. Kreina «Sēru oda V. I. Ļeņina piemiņai» (1926). Raksturīgs jau pats nosaukums «Sēru oda», kurā apvienojas divi pilnīgi dažādi emocionāli un psiholoģiski jēdzieni: slavinājums — oda, kas palīdz pārvarēt sāpes — sēras. Labākais piemineklis aizgājušajam ir nevis asaras, bet viņa cēlo darbu slavināšana. Tomēr pati pieeja šā uzdevuma atrisinājumam bija vēl ļoti naiva — galvenais Ļeņina ideju paudējs šajā skaņdarbā ir plaši izmantotā «Internacionāles» melodija gan orķestrī, gan korī bez teksta, gan arī korī ar «Internacionāles» tekstu, pie tam skan nevis «Internacionāles» sākums, bet fragments ar vārdiem — «Mēs varmācības troni grausim, grūs netaisnība, trūkums skarbs. Mēs jaunu pasauli sev celsim, kur valdīs taisnība un darbs». 
«Sēru odas» kompozīcija balstās uz trim tēmām: lēnais ievads, kam dramatiski sasprindzināts raksturs, asociējas ar cīņas tēlu. Viens no galvenajiem izteiksmes līdzekļiem šeit ir asi disonējošā harmonija. 
To nomaina maršveidīga tēma ar autora apzīmējumu Quasi marcia funebre, bet pilnīgi nemanot šī sēru marša tēma pāriet uz minēto «Internacionāles» melodiju, kuru šeit kopā ar orķestri izpilda arī koris bez vārdiem. Šā posma variēto atkārtojumu pārtrauc pārrāvums ar ievada materiālu kā atgādinājums par izcīnītajām kaujām. #space Pēc tam sēru marša mūzika vairs neparādās, atkāpjoties «Internacionāles» priekšā: iestājas koris ar tekstu «mēs varmācības troni grausim». Mūzikas pacilāto raksturu pasvītro autora dotais apzīmējums Elevato. Un tikai kodā Maestoso varenā tutti skanējumā orķestrī un korī ar vārdiem «Tā ir pēdējā kauja, kas ar uzvaru nāk» parādās «Internacionāles» piedziedājums. Autora iecere pilnīgi skaidra: cīņa, kurai visu savu mūžu veltījis lielais Ļeņins, sēru gājiens kā atgādinājums par viņa nāvi, uzvaras simbols — «Internacionāles» melodija un teksts. 
Tomēr šeit vēl grūti runāt par patstāvīgu māksliniecisku ieceri vai par īstu simfonismu. Nākošie divi «dziesmu simfonisma» paraugi, kas saistīti ar Ļeņina tēlu, radušies 30. gadu sākumā, un pieder jau pavisam citai simfonisma attīstības pakāpei, kur jau var runāt par īstas meistarības sasniegšanu. Nozīmīgs šā perioda skaņdarbs ir V. Šebaļina 1 «Ļeņins» — skaņdarbs, kura žanru autors ir apzīmējis ar vārdiem «dramatiska simfonija». V. Šebaļina «Ļeņins» rakstīts lasītājam, solistiem, jauktam korim un lielam simfoniskam orķestrim. Tekstā izmantoti fragmenti no V. Majakovska poēmas «Vladimirs Iļjičs Ļeņins». Simfonijas uzbūve šāda: pirmā daļa — simfoniska, otrā un trešā — vokāli simfoniskas, lasītājam uzticēti divi patstāvīgi fragmenti starp daļām. Galvenā nozīme Ļeņina raksturojumā ir malējām daļām — tām, kur parādīts Ļeņins — proletariāta vadonis. Vidējā daļa stāsta par tautas atvadīšanos no vadoņa, tā episki atturīga un sirsnīga, atbilstoša Majakovska poēmas tekstam, kur Ļeņins nosaukts par «viscilvēcīgāko no cilvēkiem». Simfonijā mēs redzam ļoti brīvi traktētu ciklisko formu. Pirmā daļa Allegro risoluto attīstās no vienas tēmas, veidojoties neparastā fūgas-sonātes formā. Fūgas tēma dod vielu visai tālākajai attīstībai, krasi mainoties tēla raksturam un it kā radot Ļeņina vispusīgu atveidojumu. Tēmas iestāšanos sagatavo īss, bet ļoti saturīgs ievads, kura plaši episkie unisoni ieved klausītāju simfonijas tēlainības sfērā. #space
Pēc trompešu, bazūņu un fagotu spēcīgā skanējuma ievadā klusi, it kā no tālienes iesākas pati fūgas tēma čellu tembrā piano uz timpānu pianissimo tremolo fona. #space
Šī tēma kļūst par vadmotīvu visam ciklam, parādoties gan otrajā, gan trešajā daļā fragmentu veidā, bet pirmajā daļā tā ir pamata materiāls. Attīstoties fūgas ekspozīcijai un izstrādājumam, šī tēma arvien pieaug spēkā, kļūst dramatiskāka, jau šeit sasniedzot spraigu kulmināciju, tad polifono attīstību pārtrauc homofonās mūzikas elementi — akordu faktūra, tēmas skaldīšana utt. Viss šis posms idejiskā ziņā rada asociācijas ar cīņas spara nepārtrauktu pieaugumu. #upisgood #space No formas viedokļa fūgas ekspozīcija un izstrādājums veido it kā sonātes formas galveno un saistījuma partiju. 
lestājas lūzums. Atkal čellu partijā parādās šķietami jauna tēma, kuru raksturo lirisma un filozofisku pārdomu vaibsti. Uzmanīgi ieskatoties šajā tēmā, varam konstatēt, ka šī ir tā pati fūgas tēma, tikai pakļauta tipiski polifoniskam variējumam, respektīvi — palēninājumā un apvērsumā. 
Formas ziņā šis posms izpilda sonātes formas blakus partijas funkcijas, kurai seko tipisks, spilgti dramatisks sonātes formas izstrādājums. 
Seko reprīze-koda (Maestoso), kur orķestra tutti fonā galveno tēmu fortissimo akordos milzīgā paplašinājumā atskaņo metāla pūšamo instrumentu papildu grupa (6 trompetes un 6 bazūnes). 
Pirmā daļa ar savu intensīvo simfonisko attīstību rada daudzveidīgu, spēka un dramatisma pilnu ainu, kurā pilnībā atsegta jau visa darba pamatkoncepcija: atnācis vadonis, kurš ar savu gribas spēku un enerģiju sasniegs uzvaru. 
Pirmajai daļai seko lasītajā teksts, Majakovska poēmas fragments, kas beidzas ar vārdiem: 
JIeHHH h Tenepb >Kiißee Bcex HCHBbix, Hanie 3HaHbe, CHJia ii opvmHe. 

Otrā daļa — Largo — tautas sēru tēlojums pēc vadoņa nāves. Šeit nav nopūtu un asaru noskaņojuma, te valda episkums, bet, runājot par Ļeņinu kā tuvu un dārgu cilvēku, pat zināms gaišums. Visu Largo var iedalīt trijos patstāvīgos posmos. Pirmais — Maskava sēru dienās. Pēc tematikas šis posms ir cieši saistīts ar simfonijas pirmo daļu. Kora melodija intonatīvi saaugusi ar pirmās daļas ievadu, bet kā kontrapunkts tai basklarnetes tembra orķestrī skan fūgas tēmas sākums paplašinājumā. 
Fugas tema caurauž visu šo posmu, kas skaidri redzams šaja fragmentā: 
Kā atbilde iestājas otrais posms Moderato noti troppo semplice, kur mecosoprāna solo stāsta par Ļeņina vienkāršību un cilvēciskumu. 
Šā posma sirsnīgo izteiksmi veido instrumentācija — klarnešu un flautu valšveidīgā melodija paralēlās tercās rada sevišķu maiguma atmosfēru, it kā māte stāstītu par savu mīļoto dēlu. 
Kā kontrasts veidojas trešais posms — basa solo (Andante). Deklamatoriskā rakstura melodija brīvi attīstās uz orķestra repliku fona, kuras nomaina maršveida pizzicato soļi, kas tēlo tautas masu gājienu, atvadoties no vadoņa. #space Un atkal skan fūgas tēma (mežragā) kā Ļeņina vadmotīvs: 
Largo veido simfonijas liriski filozofisko centru. #space Seko lasītāja teksts, kas nosaka trešās daļas saturu — Ļeņins ir proletariāta vadonis, kas vada darbaļaudis cauri cīņām uz uzvaru. 
Trešā — Moderato non troppo c risoluto. Allegro giusto — sasaucas ar pirmo daļu gan vīrišķīgi dramatiskā rakstura, gan attīstības principu ziņā, arī šeit valda polifonija, bet visa fināla forma pakļauta homofono formu likumsakarībām (šoreiz var konstatēt brīvi traktētu trijdaļīgu formu ar ievadu un kodu). Jau ievadā tiek atgādināta fūgas tēmas jēga. Korī skan vārdi, kas pauž proletariāta domas: «Mbi poahm, noiujieM, KorKapaTejib, MCTmejib» —un pie vārda «MCTHTejib» orķestrī grandiozi skan variēta fūgas tēma. 
Galvenais fināla tēls — jauna, enerģiski kāpjoša tema (Allegro giusto), kas attīstās fugato nepārtrauktā kāpinājumā. #space 

Šis fragments veido pirmsiktu un fināla centrālo epizodi Moderato, kas vēstī proletariāta vadoņa parādīšanos. Šis Moderato posms atšķiras no iepriekšējās mūzikas ar savu izteikti vīrišķīgo, gandrīz himniska rakstura marša mūziku. 
Šim posmam seko fugato mūzikas reprīzē (Allegro giusto), un atkal parādās simfonijas satura galvenā paudēja — pirmās daļas fūgas tēma, kas simbolizē Ļeņina un revolūcijas nesaraujamo vienotību. 
Pēc milzīgās kulminācijas, kas sasniegta šajā posmā, ļoti spēcīgu kontrastu uzbur klusinātā, bet majestātiskā koda, kur atkal skan transformēta pirmās daļas fūgas tēma: 
Kodās klusinātais skanējums rada kolosālu efektu un sevišķi izceļ vārdu «Ļeņins». V. Šebaļina «dramatiskā simfonija» nav brīva no zināma «pārblīvējuma», bet šajā skaņdarbā jau izpaužas īsts simfonisms, idejiska vienotība, satura atklāsme ar tīri muzikāliem paņēmieniem, kas no teksta gūst tikai ierosinājumu. Ar to, liekas, izskaidrojams tāds «vecmodīgs» paņēmiens kā vārdu atkārtošana fugato posmos, kur klausītājs tiem vairs nevar sekot. Teksta jēga izteikta tā pirmajā vienbalsīgajā skanējumā — tālākais tēla veidojums uzticēts mūzikai, un nav svarīgi, vai tur var saklausīt atsevišķus vārdus. Un, kaut arī V. Šebaļinam vēl nav izdevies atrisināt problēmu, ko daudz vēlāk lieliski atrisinājis G. Sviridovs savā «Patētiskajā oratorijā» — proti, atrast muzikālo intonāciju ideālu atbilstību V. Majakovska tekstam —, tomēr viņa simfonija «Ļeņins» pieskaitāma nozīmīgākajiem simfoniskajiem darbiem, kas veltīti Ļeņina tēlam. Drīz pēc V. Šebaļina «dramatiskās simfonijas» parādījās D. Kabaļevska Trešā simfonija «Rekviēms» Ļeņina piemiņai (1933). 

Kaut arī tas ir «Rekviēms», tā galvenā doma (izteikta noslēguma posmā) ir Ļeņina nemirstīgā darba uzvaras ideja. Līdzīgi V. Šebaļina «Ļeņinam» arī D. Kabaļevska simfonija «Rekviēms» ir vokāli simfonisks darbs, bet tas veidots savādāk. Šī simfonija sastāv no divām daļām, kuras seko viena otrai bez pārtraukuma. Simfonijas «Rekviēms» pirmā tīri instrumentālā daļa (plaši veidota sonātes forma) ir dramatiska un nemiera pilna. #space Zināmu priekšstatu par mūzikas raksturu sniedz jau galvenās partijas melodija: 
Tālākajā attīstībā, sevišķi izstrādājumā, pirmās daļas dramatisko tēlu jomā panākta augsta sprieguma pakāpe. Idejiskā satura ziņā šī daļa saistīta ar tautas cīņas tēlojumu. Otrā daļa sākas attacca ar kori. Tekstā izmantota N. Asejeva dzeja, kurā spilgti atspoguļojas attiecīgā laikmeta poēzija: īsas, asi akcentētas rindiņas, apzināti skaudras intonācijas. Ar šo tekstu komponists izveidojis brīvu otrās daļas formu, kas tuva rondo. No teksta 12 pantiem četros atkārtojas vieni un tie paši vārdi, kam ir galvenā idejiskā nozīme: 
C ropeM Hanepeßec, 3y6bi c»caß, OačpiiK h AepeßeHb 3aroßopH inar! 
Atkārtojoties tiek variēta teksta pēdējā rindiņa 2. izvedumā — UlHpbCfl, ryw, uiar, 3. izvedumā — UIHpbCH, Tyroft uiar, 4. izvedumā — ILĪHpbCfI, cnjiouiHOH mar. 
Kaut arī īpatnējā dzejiskā tēlā, tomēr tas ir nepārprotams aicinājums darba tautai nepadoties skumjām, vēl ciešāk apvienot savus spēkus. #metonymy Mūzikas materiāls šiem vārdiem ir maršveidīga, vīrišķīga melodija, kas dzimusi jau simfonijas pirmajā daļā. 

Atkārtojoties līdzīgi rondo formas refrēnam, šī mūzika skan katru reizi pa pustoni augstāk (f, fis, g, as). #space Ļoti nozīmīgs ir arī pirmais pants, kas «pazūd» uz ilgu laiku, bet atgriežas daļas beigās. Pirmā panta teksts vispārināti dzejiskos tēlos pauž mūžīgās dzīves ideju. 
Ecjih AeHb CMepK, Ecjih ciwex CMOJIK, Bce «c 6eryT BBepx CoKH COCHOBbIX CMOJI. 
Muziķa šis teksts izteikts sākuma sēru marša ritmā, bet pati melodiskā līnija simbolizē vārdos izteikto tiekšanos uz augšu. #upisgood #space
Zināma līdzība ar šo muziķu vērojama trešajā pantā: 

No muzikālās dramaturģijas viedokļa ļoti zīmīgi, ka pats pēdējais pants veidots kā pirmā un trešā panta transformācija, kur akordu faktūrā, spožā augšējā reģistrā, mažorā kā rezumējums skan jau pazīstamo vārdu variants: #space
Ar šo paņēmienu komponists sasniedzis svarīgāko idejisko mērķi — parādījis, ka sāpes var pārkausēt gribas spēkā, pasvītrojot sava traģiskā darba optimistisko koncepciju. Kā redzams no pašu pirmo Ļeņinam veltīto skaņdarbu apskata, tiem piemīt zināma kopība idejiskās ieceres ziņā un tajā pašā laikā — liela dažādība šīs ieceres īstenošanā. Pēc pirmo lielo Ļeņinam veltīto darbu parādīšanās 20. un 30. gadu mijā iestājās ilgstošs klusums muzikālās ļeņiniānas jomā. Skaņdarbi, veltīti lielajam padomju tautas vadonim, sāk no jauna parādīties tikai 50. gados. Pa šo laiku padomju simfoniskā mūzika sasniegusi pilnbriedumu, sakrājusi bagātu pieredzi, un tas atspoguļojas arī skaņdarbos, kas veltīti V. I. Ļeņinam. Vispirms parasti tie vairs nepieder vokāli simfoniskajiem «dziesmu simfoniju» paraugiem. Notiek pilnīgi dabiska dalīšana: vokāli simfoniskie žanri veidojas kantātes un oratorijas jomā, bet simfonijas vairākumā ir tīri instrumentālas1. 
Zināmā mērā izmainījusies arī pieeja Ļeņina tēmai, pārvietojušies akcenti: arvien lielāka loma šajos darbos ir vispārinātiem tēliem, kas saistīti ar viņa darbu un viņa ideju cēlumu, un, ja arī tauta #metonymy neaizmirst šķiršanās sāpes, tomēr šo sāpju tēlojumam daudz mazāka vieta, nekā tas bija pirmajos gados pēc Ļeņina nāves. Padomju tautas vadoņa tēlam pievērsušies visu mūsu tautu komponisti. Pakavēsimies šoreiz pie dažiem darbiem, kas publicēti 50. un 60. gados. Tā ir V. Vlasova simfoniskā poēma (pēc autora apzīmējuma — «simfoniskais stāstījums») «Akins dzied par Ļeņinu», kuras pamatā ir kirgīzu akina Toktogula Satilganova kjū; azerbaidžāņu komponista Dž. Hadžijeva 4. simfonija un D. Šostakoviča 12. simfonija «1917. gads» — abas veltītas Ļeņina piemiņai. 
V. Vlasova «Akins dzied par Ļeņinu» (1957) — interesants un īpatnējs skaņdarbs. Kā epigrāfu savam «stāstījumam» komponists izmantojis T. Satilganova vārsmas: 
JlemiH — tot, kto H3M /i,aji, JIeHHH CJie3bl MOH OCyiHHJI! BjiaroaapHOCTb, JIeHHH, npHMH Ot cqacTJiHßbix, cbo6oahmx jnofleii! 

Jau šis epigrāfs skaidri norāda skaņdarba idejisko ieceri — tas ir slavinājums cilvēkam, kas atnesa tautai #metonymy laimi. V. Vlasovs, kas savā daiļradē ilgus gadus bijis saistīts ar kirgīzu mūziku, pratis skaņdarbā saglabāt spilgti izteiktu nacionālo kolorītu un vienkāršajam kjū žanram piešķirt īsta simfonisma vaibstus. 
Kā zināms, kirgīzu un kazahu mūzikā ļoti izplatīts instrumentālās mūzikas žanrs ir kjū — programmatisks skaņdarbs, kura saturu akins vispirms izklāsta vārdos, tad atveido ar instrumentālās mūzikas līdzekļiem. Šo skaņdarbu īpatnējo skanējumu veido raksturīgā balsvedība, faktūra un forma. Kjū tipiskā faktūra ir burdonu divbalsība vai kustība paralēlās kvintās vai kvartās, attīstībā no viena intonācijas grauda ar kāpinājumiem un atslābumiem, biežas tempa un dinamikas maiņas kā svarīgāgie izteiksmes līdzekļi — visi šie paņēmieni saglabāti V. Vlasova skaņdarbā un veido tā specifiku. #space Tā kā autora uzdevums bija radīt episka rakstura skaņdarbu, ļoti svarīgi izsekot tam, kā viņš rīkojas ar folkloras (šoreiz — T. Satilganova) materiālu. Pievēršanās folkloras citējumiem padomju simfoniskajā programmatiskajā mūzikā — samērā bieža parādība, bet atkarībā no mākslinieciskās ieceres folkloras materiāls var būt pakļauts ļoti dažādām attīstības formām: melodijas ostinato, variēšana, variēšana, apvienota ar izstrādājumu, «turpinātas attīstības» princips (pēc J. Tjuļina terminoloģijas), izstrādājuma princips, varbūt arī dažādu šo principu mijiedarbība — tik dažādu attīstības paņēmienu arsenālu izmanto komponists. V. Vlasova poēmā, kas iecerēta kā episks skaņdarbs, nebūtu vietā izstrādājuma princips, kas mūzikai parasti piešķir dramatisku raksturu.1 Attīstības pamatā šeit var novērot variēta panta principu. Dramatiskais kāpinājums, kas sasniegts ar instrumentācijas, faktūras un harmonijas līdzekļiem, apvienojas ar pašas melodijas izmaiņām katrā pantā. #space Tomēr šajā skaņdarbā ir arī tādi lielākas ekspresijas un satraukuma momenti, kur komponists apvieno variēšanas un izstrādājuma paņēmienus (tēmas atsevišķu motīvu izdalīšana, sekvencēšana, modulācijas). Šie momenti veido poēmas kulminācijas posmus. «Akins dzied par Ļeņinu» ir unikāls padomju simfoniskās mūzikas piemērs, skaņdarbs, kura pamatā ir viena pati folkloras tēma, kas tiek attīstīta ar melodijas ostinato, melodiskās variēšanas, «turpinātas attīstības» un vietām pat ar izstrādājuma tipa izklāsta palīdzību. Dažādo attīstības prinpicu mijiedarbība arī piešķir mūzikai tās simfonisko plašumu un svinīgumu, kaut arī tiek saglabāts episkā stāstījuma raksturs. #space «Akins dzied par Ļeņinu», kas radās 1957. gadā, līdz šim ir vienīgais simfoniskais skaņdarbs, kuru varētu nosaukt par simfonisku slavinājumu. Daudzpusīgi un dziļi tverta Ļeņina tēma divās simfonijās, kas radās 50.—60. gados. #space Pirmā no tām ir azerbaidžāņu komponista Dž. Hadžijeva Ceturtā ar virsrakstu «V. I. Ļeņina piemiņai» (komponēta 1955. g., publicēta 1958. g. Baku). Dž. Hadžijeva simfonija pieder vispārināti nesižetiskā programmatisma tipam. Epigrāfā izmantotie M. Gorkija vārdi «...HeT chji, KOTopbie Morjin 6bi 3aTeMHHTb fipaKeji, JIeHHHbiM b aviuhoh TbMe o6e3yMeßiuero MHpa» vispārināti izsaka galveno ideju, nepretendējot uz konkrētā satura atklāsmi. Piecdaļīgās simfonijas dramaturģijas pamatā ir filozofiski lirisku, enerģisku, žanrisku un majestātisku tēlu blakus nostatīšana, kas pauž dziļas pārdomas, atmiņas par izcīnītajām cīņām, tautas sēras #metonymy par Ļeņina pāragro nāvi, pauž viņa nemirstīgo ideju uzvaru. #space

Cikla savdabību nosaka vispirms tā pirmā daļa — Adagio. Šai daļai simfonijā ir muzikālā epigrāfa funkcijas — tās tematiskais materiāls caurauž visu ciklu. Pirmajā daļā, kurai autors devis nosaukumu «Rečitatīvs — fantāzija», ir divas tēmas: pirmajai no tām — patētiskai un majestātiskai — simfonijā vissvarīgākā idejiskā nozīme. Tā asociējas ar cēlas domas tēlu. 

Otrā tēma (pirmās daļas vidusposms) — iedvesmas pilna, apgaroti liriska melodija, ko veido viena plaša elpa. Nav attaisnojami mēģinājumi atrast šai tēmai konkrētu programmatisku iztulkojumu.1 Te var runāt tikai par dziļi vispārinātu mūzikas tēlainību, kas asociējas ar gaismu, taču nebūtu pareizi meklēt konkrētu tulkojumu. #space
«Rečitatīvā — fantāzijā» šī tēma nekontrastē sākuma un reprīzes majestātiskajai tēmai, bet tikai papildina to. «Rečitatīvs — fantāzija» bez pārtraukuma pāriet otrajā daļā Allegro non troppo, kas ir simfonijā visdramatiskākā un aktīvākā. Šī daļa veidota plaši attīstītā sonātes formā ar kontrastējošām galvenās un blakus partijas tēmām un plaši attīstītu izstrādājumu. #space «Rečitatīvs — fantāzija» pauž tikai cēlumu un gaismas ideju vispārinājumu, bet Allegro non troppo asociējas ar konkrētākiem — cīņas un uzvaras tēliem. Galvenā partija — spilgti nacionāla skaņkārtas un intonāciju ziņā — raksturā tuva enerģiskam maršam: 

Attīstoties pēc «izdiedzēšanas» (npopacTaHHfl) principa (V. Protopopova termins), tā trīs reizes sākas vienādi, bet katrā attīstības vilnī sasniedz augstāku sprieguma pakāpi. #space #Q [Protopopovs] Trešajā izvedumā kulminācijas viļņa galotnē metāla pūšamo instrumentu skanējumā pēkšņi iesākas «Rečitatīva — fantāzijas» pirmā tēma paplašinājumā. Šī divu tēmu sintēze pasvītro Allegro galvenās partijas idejisko nozīmi: tā rāda gan spēku, gan cīņas sparu, kas ziedots gaišā ideāla sasniegšanai. Liriskais tēls, kas parādās blakus partijas sākumā, arī pakāpeniski tiek dinamizēts un iegūst dramatisku skanējumu: 
Plaši veidotajā izstrādājumā var novērot to pašu tendenci — arī tas attīstās nepārtrauktā dinamikas un dramatisma kāpinājumā. #space Izstrādājumā visnozīmīgākā ir galvenās partijas tēma. Tās dramatiskais raksturs pakļauj sev arī blakus partiju, kuras tēma izstrādājumā skan asi, sasprindzināti metāla pūšamo instrumentu tembrā. Sevišķi dramatiskas ir izstrādājuma beigas, kur galvenā partija pakļauta visasākajām dinamiskajām un intonatīvajām transformācijām, kas tai piešķir sevišķi skaudru raksturu. Šis raksturs saglabājas, arī parādoties «Rečitatīva — fantāzijas» tēmai, tāpat tālākajā galvenās partijas attīstībā, kur sasprindzinājums sasniedz kulmināciju. Atslābumu rada reprīzē, kas sākas ar blakus partiju. Tā skan gaiši un mierīgi. Gaiši liriskais raksturs reprīzē saglabājas visā blakus partijā, kurai nav šeit tās dramatiskās attīstības, kāda bija ekspozīcijā. Miers un gaisma, kas valda šai mūzikā, uzbur izstrādājumam spilgti kontrastējošu tēlu un no jauna dod pamatu zināmam idejiskā satura atšifrējumam: ekspozīcijā blakus partija parādījās tikai kā gaiša ideāla tēls, par kuru vēl jācīnās, izstrādājuma dramatisma stihija ierāvusi cīņā pat gaišo blakus partijas tēlu, bet pēc izcīnītajām cīņām šī gaišā tēma var skanēt pilnā spēkā. Trešajai daļai — Allegretto — ir žanra ainas funkcijas. Tās pamata tematiskais materiāls — straujš, dejiska rakstura, tuvs azerbaidžāņu tautas dejām. Pirmās trīs daļas sagatavo Pasakalju (Largo), kas ir visas simfonijas liriskais un filozofiskais centrs. #space Pasakaljas pamatā — plaši attīstīta melodiska tēma (basso ostinato): 

Septiņās variācijās uzslāņojas arvien jaunas balsis, mūzikas raksturs kļūst arvien dramatiskāks. #space Sāpju pilnā liriskā mūzika pauž padomju tautas sēras par Ļeņina nāvi. #space Pasakaljas visaugstākās kulminācijas vilnī iestājas otrās daļas blakus partijas tēma, kas šeit iegūst sāpju kolorītu un turpina iepriekšējās jūtu sfēras attīstību, veidojot stāstu par tautas sērām. #space Simfonijas fināla — Sostenuto e maestoso. Allegro non troppo — iecere ir Ļeņina darba slavinājums. Fināla mūzika veidojas no vairākām patstāvīgām tēmām, lai gan tajā pašā laikā tā cieši saistīta ar iepriekšējo daļu tematismu. Fināla ievadā — sostenuto e maestoso — transformētā veidā parādās «Rečitatīva — fantāzijas» pirmā tēma kā atgādinājums par simfonijas pamata tēlu. Paša fināla pirmajai tēmai piemīt zināms dejiskums: 
Galvenā nozīme finālā ir gribas spēka pilnajai himniska rakstura melodijai, kuras trīskāršais izvedums veido mūzikas majestātisko raksturu, kas vislabāk pauž Ļeņina ideju cēlumu un nemirstību. 
Dž. Hadžijeva Ceturtā simfonija ir spilgts vispārināti sižetiskā simfonisma paraugs, tāpēc te, pilnīgi dabiski, būtu lieki jebkādi ilustratīvi iztēlojoši mūzikas elementi. Jo nozīmīgāka līdz ar to kļūst tematisko sakaru loma, kas palīdz atsegt simfonijas idejiski programmatisko ieceri. Liela loma simfonijā arī žanra elementiem, kas veido simfonijas tematiku. «Rečitatīva — fantāzijas» pirmā tēma pēc žanra iezīmēm tuva azerbaidžāņu tautiski improvizatoriskajai muzicēšanai, otrās daļas galvenās partijas pamatā skaidri jūtami marša elementi, trešās daļas tēma un fināla divas tēmas balstās uz dejas žanriem, fināla trešajai tēmai piemīt himnas pazīmes, bet simfonijas liriskās tēmas tuvas dziesmas žanram. Tāda žanra elementu pārbagātība, kas ļoti raksturīga padomju programmatiskajam simfonismam, piešķir simfonijas mūzikai lielu tēlu konkrētību. Izejot no idejiskās ieceres, veidojas arī simfonijas tēlu sistēma, kas šeit ir ļoti daudzveidīga, bet nerada konfliktus. Visasāko kontrastu rada dziļu sāpju (Pasakalja) un līksmes tēlojums (fināla himniskā tēma), kas pauž pretējus emocionālos stāvokļus, tomēr visas simfonijas tēlu sfēru sakausē kopīgā iecere, jo šīs ieceres centrā — domas par V. I. Ļeņinu. #space leceres vienotību uzskatāmi parāda intonāciju arkas, pie tam tematiskais materiāls, kas veido šīs arkas, pakļauts diezgan spēcīgām transformācijām, kas maina tā saturu. #space Tā, piemēram, jau simfonijas otrās daļas galvenās partijas kulminācijā varonīgu raksturu gūst pirmās daļas tēma. Tas notiek galvenās partijas ietekmē, it kā pakļaujot aktīvās cīņas stihijai tēlu, kas sākumā pauda pārdomas. To pašu izsaka šīs daļas blakus partijas transformācija izstrādājumā. Rezumējuma nozīmi gūst simfonijas intonāciju sakausējums finālā, visspilgtāk atsedzot simfonijas idejisko ieceri. Tā fināla himniskajā skanējumā vairākkārt parādās «Rečitatīva — fantāzijas» pirmā tēma, bet kodā — otrās daļas galvenā partija. Otrās daļas raksturu pirmām kārtām nosaka enerģiski kareivīgā galvenā partija, kas savas tēlainības sfērai pakļāva visu pārējo tematisko materiālu, bet fināla kodā arī šī mūzika pakļaujas fināla līksmes pilno, himnisko tēlu iedarbībai un pati iegūst uzvaras marša vaibstus. #space
Dž. Hadžijeva Ceturtā simfonija pārliecina ar savu patiesīgumu, kaisli, izteiksmīgumu. Plašā simfoniskā elpa, mūzikas individuālais spilgtums, skaidrā ideja ļauj pieskaitīt šo simfoniju labākajiem skaņdarbiem, kas veltīti V. I. Ļeņinam. 
Visnozīmīgākais no padomju simfoniskās mūzikas darbiem, kas atveido Ļeņina tēlu, cieši saistītu ar Oktobra revolūciju, ir D. Šostakoviča Divpadsmitā simfonija. Nosaukums «1917. gads», veltījums «Vladimira Iļjiča piemiņai» un simfonijas atsevišķu daļu nosaukumi: «Revolucionārā Petrograda», «Razļiva», «Aurora» un «Cilvēces rītausma» — dod absolūti skaidru priekšstatu par skaņdarba ieceri. Bango 1917. gada revolucionārā Petrograda; dziļās pārdomās par tautas likteni nogrimis Iļjičs; #space «Auroras» zalve vēstī jaunas ēras — cilvēces rītausmas — sākumu. Tomēr nedz virsrakstos, nedz muzikālo tēlu jomā autors negrib sižetu detalizēt. Simfonijas programmatiskā iecere tiek atšifrēta plašās līnijās, pie tam pamatnozīmi šeit iegūst intonāciju un skaņkārtu dramaturģija. Simfonijas tēlainības sfēru nosaka vispirms melodija: visās daļās, izņemot trešo, galvenie tēli veidojas izteiksmīgās, dziedošās melodijās. Melodijas nekontrastē ne atsevišķu daļu ietvaros, ne arī starp daļām, bet papildina cita citu. Tas, dabiski, izriet no ieceres: visu šo melodiju uzdevums — radīt pozitīvus tēlus, heroikas sfēru, revolucionāru sparu, gaišas perspektīvas. 
Simfoniju raksturo episkums, kas to tuvina «borodiniskai» krievu simfonisma līnijai, tanī pašā laikā simfonijai piemīt D. Šostakoviča daiļradei tik ļoti raksturīgais muzikālā materiāla attīstības dinamisms. 
Divpadsmitajā vērojami ļoti dažādi komponista individuālā stila elementi. Vispirms šeit jāatzīmē mūzikas skaņkārtiskā savdabība. Simfonijas mažora tēmas ir diatoniskas, bet minora sfērā galvenā ir lokriskā skaņkārta ar IV, VI un VII pakāpes pazeminājumu. Šo skaņkārtu konsekventa izmantošana rada Divpadsmitajā simfonijā veselu virkni interesantu parādību. Nozīmīgākā no tām — īpatnēja «skaņkārtu dramaturģija», kas šajā skaņdarbā kļuvusi par vienu no svarīgākajiem galvenās idejas atklāsmes līdzekļiem. Ne mazāk nozīmīga  ir arī intonatīvo sakaru loma. 
Simfonijas tematiskais materiāls izklāstīts pirmās daļas ievada melodijā, kas tuva krievu gari velkamajai dziesmai: 
No ievada melodijas izaugusi galvenās partijas dinamiskā tēma un majestātiski cēlā, gaišā blakus partijas tēma, kuru var uzskatīt par visa skaņdarba pozitīvo tēlu koncentrētu paudēju. 
Nav nejaušība, ka pirmās daļas blakus partijai ir visā ciklā vissvarīgākā dramatiskā loma. Tā parādās gan otrajā, gan trešajā daļā un veido nozīmīgāko tematisko materiālu fināla kodā. Cita loma ir galvenajai partijai, kas atkārtoti parādās tikai finālā. 
Pirmās daļas galvenās un blakus partijas tēmu dramaturģiskās funkcijas ciklā dod pamatu vairāk vai mazāk konkrētai šo tēmu programmatiskās nozīmes atšifrēšanai: blakus partija, kas noslēdz finālu — «Cilvēces rītausma» —, simbolizē šo gaišo mērķi, par kuru cīnās tauta lielā Ļeņina vadībā. #metonymy Pašas tautas tēlu atveido ievads, bet tautu, kas sākusi revolucionāro cīņu, — galvenā partija. #metonymy
Otrās daļas mūzikā valda filozofisks dziļums un neparasts siltums. #space Tieši šeit («Razļivā») atveidots Vladimira Iļjiča — domātāja tēls. Šīs daļas melodika nav tik plaša kā pirmajā daļā, toties tā dziļi emocionāla. #space Šeit sastopamas trīs melodiskas tēmas. Pirmā, kas pēc būtības ir pamata tēmas kontrapunkts, tuva ievada un galvenās partijas visizteiksmīgākai intonācijai, kas aprotā pamazināto kvartu (sk. ievada tēmas un otrās daļas tēmas nošu piemēros ar iekavām apzīmētās taktis). 
Ar šo intonatīvo radniecību komponists pasvītro tautas vadoņa nesaraujamās saites ar tautu. #metonymy Otrā tēma, kas balstās uz tonikas kvintu, sākumā šķiet neatkarīga no iepriekšējām tēmām, bet to pārtrauc raksturīgā sekvence pazeminātās kvartas apjomā, kas atvasināta no pirmās tēmas. 

Trešā atšķiras no pirmajam divām ar savu apgaroti gaišo lirisko raksturu. 
Uzmanīga dzirde #metonymy nepārprotami var uztvert visu triju tēmu intonatīvo radniecību ar atsevišķām Vienpadsmitās simfonijas intonācijām. Tā, piemēram, pirmā tēma ļoti tuva Vienpadsmitās simfonijas otrās daļas ievadam. (Divpadsmitās simfonijas tēma transponēta salīdzinājuma skaidrības dēļ.) 
Otrā tēma (p espressivo) saistīta ar Vienpadsmitās simfonijas (vai kora poēmas «Devītais janvāris») intonāciju «Savas galvas atsedziet!». 
Trešā tēma sasaucas ar Vienpadsmitās simfonijas trešās daļas vidusposma centrālo intonāciju, kas savukārt izaug no revolucionārās dziesmas «Biedri, nu celieties kājās» melodijas fragmenta (kas atbilst tekstam «brīvības valsti sev mājās»). 

Šķiet, ka šie intonatīvie sakari nav nejauši. Neaizmirsīsim, ka Vienpadsmitās simfonijas nosaukums ir «1905. gads». Pārdomas par tautas likteņiem neizbēgami noveda V. I. Ļeņinu pie domām par revolūciju, pie atmiņām par 1905. gadu, kas bija sākums 1917. gada notikumiem. D. Sostakovičs rāda to savā mūzikā lakoniski un koncentrēti ar intonatīvo radniecību palīdzību. Trešajai daļai «Aurora» nav patstāvīga tematiska materiāla, ciklā tai īpatnēja «izstrādājuma» loma. Tās pamatā ir Mi bemol mažora tēma no iepriekšējās daļas, tikai transformētā veidā, kas atšķiras no sava pamatveida ar skaņkārtu («Razļivas» mažoram pretstatīta «Auroras» lokriskā skaņkārta), tempu, tembru, it kā saraustīto melodiju, bet pilnīgi atbilst tai melodiskā zīmējuma ziņā. 
Salīdzinot Vienpadsmito un Divpadsmito simfoniju, intonāciju dramaturģija dod mums atslēgu programmatiskās ieceres atšifrējumam. No revolucionārās dziesmas cauri Vienpadsmitās simfonijas trešajai daļai šī intonācija pāriet uz vienu no Divpadsmitās simfonijas otrās daļas tēmām un pārvēršas par «Auroras» tematisko graudu. Revolūcijas stihiju atveido šīs mūzikas izstrādājuma raksturs. Daļas centrā vairākkārt cēlā skanējumā parādās pirmās daļas blakus partijas tēma — gaišās nākotnes tēls. 
Simfonijas gaišo tēlu galeriju papildina arī divas fināla tēmas, no kurām pirmā ir himniska rakstura, bet otrā — dejiska, atveido bezrūpīga prieka tēlu. Tomēr fināla tēmas nesasniedz iepriekšējo daļu tēmu spilgtumu, un svarīgāko emocionālo un dramaturģisko funkciju šeit izpilda tieši attīstītās pirmās daļas tēmas, veidojot it kā nosacītu pirmās daļas reprīzi. Tādējādi tematiskais materiāls un tā attīstība pilnīgi uzskatami atklāj programmatiskās ieceres pārliecinošu realizāciju ar intonāciju dramaturģijas palīdzību. 

Blakus tai liela loma idejiskās un programmatiskās ieceres atklāsmē ir simfonijas skaņkārtu dramaturģijai. Kā jau atzīmēts, Divpadsmitajā simfonijā dominē divas skaņkārtu sfēras: lokriskā skaņkārta un dabiskais mažors. Retāk sastopams dabiskais minors. Mažors skan pirmās daļas blakus partijā, otrās daļas vidū, abās fināla tēmās un jo spilgti — fināla kodā. Minors skan ievadā un tā atkārtotajos izvedumos, galvenās partijas izklāsta sākumā, atsevišķās izstrādājuma epizodēs. Bet jau galvenās partijas attīstībā ielaužas lokriskā skaņkārta. 
Lokriskā skaņkārta Divpadsmitajā simfonijā konsekventi izmantota ar trīs pakāpju — IV, VI un VII pazeminājumu. Sādā variantā tā rada pustoņu — toņu secību, tuvu «Rimska-Korsakova gammai», vienīgi Rimskim-Korsakovam šī gamma starp I un II pakāpi parasti veido veselu toni, bet šeit starp I un II pakāpi ir pustoņa intervāls.1 Pēc pazīstamā Ļeņingradas mūzikas zinātnieka A. Dolžanska terminoloģijas, šis skaņkārtas variants rada vienu no «Aleksandriskā pentahorda» paveidiem. Divpadsmitās simfonijas melodikā dominējošu nozīmi iegūst motīvi lokriskā pentahorda vai savdabīgā lokriskā heksahorda ietvaros ar pazeminātu VI pakāpi. Šiem motīviem ir liela nozīme pirmās daļas galvenās partijas izstrādājuma attīstībā (sākot ar piekto takti pēc cipara 5), piešķirot mūzikai ļoti īpatnēju, dramatisma pilnu raksturu. #space Pēc lokriskās skaņkārtas ilgstoša skanējuma_ sevišķi spilgtu kontrastu uzbur blakus partijas mažora sfēra. Šis pats paņēmiens izmantots pārejā no ekspozīcijas uz izstrādājumu: pēc atkārtotas blakus partijas parādīšanās konsekventā mažora skanējumā, kas noslēdzas ar pilnu kadenci Si bemol mažorā, pēkšņi ielaužas izstrādājums, par kura sākumu vēstī zemā reģistrā neatlaidīgi atkārtotā pamazinātā kvinta do diez — sol, kas nosaka izstrādājuma skaņkārtu — lokrisko. Un tiešām, lokriskajai skaņkārtai ar raksturīgajām pazeminātajām pakāpēm (IV, VI un VII) visā izstrādājumā ir nozīmīga loma. Tā dod vietu mažoram vienīgi tajās epizodēs, kur skan blakus partijas tēma. 
Lokriskā skaņkārta ir trešās daļas tematiskais pamats, un arī te viņu nomaina mažors tur, kur parādās pirmās daļas blakus partija, kas konsekventi ieturēta mažorā. Tādējādi, viens no galvenajiem paņēmieniem Divpadsmitās imfonijas ieceres realizācijā ir skaņkārtu dramaturģija. Lokriskās un mažora skaņkārtas konsekventajam pretnostatījumam ir ļoti svarīga dramaturģiska slodze. Lokriskā skaņkārta raksturīga visām tām Divpadsmitās simfonijas lappusēm, kas saistītas ar cīņas ainām. Tai ir dominējoša loma galvenās partijas attīstībā, izstrādājumā, arī trešajā daļā. Mažors ir visu to tēlu pamatā, kas saistīti ar sapni par gaišāku nākotni (pirmās daļas blakus partija, otrās daļas trešā tēma) un ar uzvaru, kas vēstī jaunās ēras — «Cilvēces rītausmas» — sākumu (fināls). Kā redzams, D. Šostakoviča Divpadsmitā simfonija sniedz lielā Ļeņina tēlu ļoti īpatnējā iecerē — cieši saistot viņu ar Oktobra revolūcijas tēlojumu. Revolūcijas vadonis, kas ar savu drošo roku vada bangojošo revolucionāro Petrogradu, kas pateicis «Ir tāda partija!», kas vada tautu uz uzvaru, pretim cilvēces jaunās ēras rītausmai, — tāds ir Ļeņina tēls D. Šostakoviča simfonijas koncepcijā. #metonymy
«Mēs sakām — Ļeņins, domājam — partija; Mēs sakām — partija, domājam — Ļeņins.» 
Pārfrāzējot šos V. Majakovska vārdus, gribas teikt: 
«Mēs sakām — Ļeņins, domājam — revolūcija; Mēs sakām — revolūcija, domājam — Ļeņins.» 
Šādā koncepcijā savu ieceri mums sniedz lielākais padomju simfoniķis — D. Šostakovičs. 

Aplūkojot simfoniskos darbus, kas veltīti V. I. Ļeņinam, pagaidām grūti sniegt pārliecinošus vispārinājumus, jo darbi ir ļoti dažādi gan pēc kompozīcijas, gan pēc izteiksmes līdzekļu atlases, gan pēc ieceres. Mēs varam teikt, ka būtībā šīs atbildīgās tēmas risinājumā simfoniskās mūzikas jomā ir sperti tikai pirmie soļi. Tomēr ir jau noiets nozīmīgs ceļš no ilustratīvi plakātiskās A. Kreina «Sēru odas» vai V. Šebaļina un D. Kabaļevska vokāli simfoniskajām partitūrām līdz tam augstajam vispārinājumam, kas ir sasniegts Dž. Hadžijeva un jo sevišķi D. Šostakoviča simfonijās. #upisgood #space Un, kaut arī ir grūti sniegt dziļus vispārinājumus, tomēr veidojas zināma aina, kas ļauj izdarīt dažus secinājumus. #space Vispirms kļūst skaidrs, ka tāda liela tēma organiski izsauc dzīvē to instrumentālās mūzikas žanru, kas ir spējīgs atsegt tēmu tās vispusībā un nozīmīgumā, respektīvi — simfoniju. No visiem aplūkotajiem darbiem tikai divi pieder citiem žanriem («Sēru oda» un «Akins dzied par Ļeņinu»), neviens no šiem darbiem nepretendē uz satura daudzveidību, bet veido vienu emocionālu sfēru, vienu ideju (sāpju pārvarēšanu un slavinājumu A. Kreina skaņdarbā, slavinājumu — V. Vlasova poēmā). Simfonija ar savām bagātajām satura atveidošanas iespējām ir pamats, uz kura var rasties varenās celtnes, kas dod iespēju pievērsties daudzpusīgām muzikālām koncepcijām. #space Visu Ļeņinam veltīto simfoniju pamatā vērojama asu kontrastu dramaturģija, kas vairākās vietās sasniedz konfliktu dramaturģijas pakāpi. Pamata vilcienos šī dramaturģija balstās uz klasiskās simfonijas principiem, bet zīmīgi, ka neviena no tām neatkārto klasiskā cikla shēmu. #space V. Šebaļina dramatiskā simfonija ir trīsdaļīgs cikls, D. Kabaļevska Simfonija «Rekviēms» — divdaļīgs, Dž. Hadžijeva 4. simfonija — piecdaļīgs, D. Šostakoviča Divpadsmitā ir četrdaļīgs cikls, kas veido ciklisko formu ar decentralizētas sonātes formas iezīmēm. 
Katra komponista iecerei ir savas īpatnējas pamatlīnijas, kas atspoguļojas cikla uzbūvē. Ļoti raksturīga ir pievēršanās žanra elementiem, kas piešķir mūzikai konkrētāku saturu. Marša elementi sastopami gan D. Kabaļevska, gan V. Šebaļina, gan Dž. Hadžijeva partitūrās. To pašu var teikt arī par dziesmas žanru, pie tam sevišķi jāizceļ dziesmas rakstura tēmu spilgti izteiktais nacionālais kolorīts (krievu — D. Sostakovičam, azerbaidžāņu — Dž. Hadžijevam, kirgīzu — V. Vlasovam). Ļeņina tēlam veltītajās simfonijās spilgti izpaužas viena īpašība, kas ir gan raksturīga mūsdienu cikliskajiem skaņdarbiem, bet jo sevišķi nozīmīga aplūkotajos darbos, — tā ir, ka cikla daļas apvieno vienāds tematiskais materiāls. Šajā rakstā sīki parādīta fūgas tēmas loma V. Šebaļina simfonijā «Ļeņins», «Rečitatīva — fantāzijas» tēmas nozīme Dž. Hadžijeva 4. simfonijā, pirmās daļas blakus partijas un otrās daļas Mi bemol mažora tēmas loma D. Šostakoviča Divpadsmitajā. Šo un arī dažu citu tēmu caurviju attīstība cikla ietvaros pārsniedz parasto tematisko arku vai tematisko sakaru lomu, iegūstot pēc Staņislavska apzīmējuma «caurviju darbības» nozīmi: visas minētās tēmas pauž kādu pozitīvu ideju un, parādoties katrā daļā, līdzīgi pozitīvajam varonim lugā, iznes cauri visam ciklam šo pozitīvo domu. Šī caurviju darbība kļūst jo nozīmīgāka, ja attiecīgā tēma tiek, piemēram, transformēta, piedaloties cīņas skatos («Rečitatīva — fantāzijas» tēma Dž. Hadžijeva simfonijā) vai arī otrādi — saglabājot savu cēlumu un varenumu visdramatiskākajās ainās (Divpadsmitās simfonijas pirmās daļas blakus partija «Aurora»). Šāda cikla piesātināšana ar vienotu tematisko materiālu piešķir Ļeņinam veltītajām simfonijām zināmu līdzību ar skatuves dramaturģiju, kas kļūst par vienu no vissvarīgākajiem līdzekļiem autora idejiskās un programmatiskās ieceres īstenošanā. 
Aplūkotajiem simfoniskajiem darbiem 1969. gadā pievienojās Jāņa Ivanova jaunā simfonija «Symphonia humana» — veltīta V. I. Ļeņinam. Tā ir komponista pirmā simfonija, kur izmantota arī cilvēka balss. «Symphonia humana» ir trīsdaļīgs cikls ar vienotu filozofiska rakstura mūziku. Daļas ievadā runāta dzeja (teksta autors Ziedonis Purvs). Simfonijas detalizēta analīze nav realizējama šā darba ietvaros, jo tā parādījās tad, kad šis krājums bija jau ražošanas procesā. Nav šaubu, ka šī simfonija ir viens no nopietnākajiem Ļeņina tēlam veltītajiem skaņdarbiem. «Symphonia humana» partitūra gaida speciālu pētījumu. Skaņdarbos, kas veltīti padomju tautas lielajam vadonim, komponisti gribējuši parādīt gan viņa cēlumu un revolucionāro drosmi, gan vienkāršību un sirsnību, gan viņa darbu nemirstību, tomēr tas, kas līdz šim radīts muzikālās ļeņiniānas jomā, ir tikai sākums tā lielā uzdevuma veikšanai, kas vienmēr paliks mūsu komponistu uzmanības centrā. 

1 Dažreiz ari Rimska-Korsakova mūzikā sastopams šāds skaņkārtas variants. Viens no visspilgtākajiem piemēriem — tatāru tēma operā «Teiksma par neredzamo pilsētu Kitežu un jaunavu Fevroniju». 

1 Jautājums par «Auroras» izstrādājuma funkciju un fināla reprīzes funkciju XII simfonijā aplūkots L. Krasinskas rakstā «Par sonātes decentralizāciju cikliskajās formās», kas publicēts krājumā «Latviešu mūzika», VII, izdevniecība «Liesma», Rīgā, 1969. 

1 Anonīmā anotācijā, kas pievienota partitūrai, šī melodija nosaukta par «tēmu, kas iemieso liela Ļeņina tēlu». D. Daņilova rakstā krājumā «55 padomju simfonijas» teikts, ka šī pati tēma izsakot «tautas mīlestību pret Iļjiču». 

1 Šajā ziņā ļoti tipisks piemērs ir D. Šostakoviča 11. simfonijas fināls «Trauksme». Tur revolucionāro dziesmu «Trakojiet, tirāni» un «Varšavjanka» elementi parādās spilgti izteiktā izstrādājuma tipa izklāstā, un tas ir viens no līdzekļiem, kā sasniegt «Trauksmes» sasprindzināti dramatisko atmosfēru. 
 
3 “Latviešu Mūzika” nr. 8 (1970) | Lija Krasinska
KORU KULTŪRAS NĀKOTNEI 
Gatavojoties atzīmēt V. I. Ļeņina 100. dzimšanas dienu, Latvijas Padomju Komponistu savienības Mūzikas kritikas sekcija 1969. gadā noorganizēja muzikāli teorētisku konferenci, veltītu kora dziesmas attīstības un jaunās paaudzes estētiskās audzināšanas jautājumiem Latvijā. Šīs divas problēmas likumsakarīgi nostādītas blakus. Joprojām kora dziesma ir tas galvenais mūzikas žanrs, kas redzamu vietu ieņem latviešu komponistu daiļradē, izpildītājmākslā, tautas masu un jo sevišķi jaunās paaudzes muzikālajā audzināšanā, sākot ar bērnudārziem, pamatskolām, vidusskolām un beidzot ar augstākajām mācību iestādēm. 


Konferenci ievadīja republikas Tautas koru skates dekāde. Daudzi kora dziesmu koncerti notika Rīgā, Rūjienā, Smiltenē, Liepājā, Daugavpilī un Ogrē. Sājos koncertos piedalījās visi 25 republikas Tautas kori mūsu izcilāko kormeistaru vadībā. Atskaņoja pirmo reizi vairākus desmitus jaunu oriģināldziesmu un tautas dziesmu apdaru. Teorētiskajā konferencē tika nolasīti šādi referāti: Jēkabs Vītoliņš — «Mūsu kora dziesmas un koru kultūras attīstības jautājumi», Ludvigs Kārkliņš — «Stilistikas jautājumi latviešu jauktā kora dziesmā», Lija Krasinska — «Kora dziesma skolā», Jānis Dūmiņš — «Repertuāra jautājumi mūsu koros», Oļģerts Grāvītis — «Izteiksmes līdzekļu bagātināšanā 20. gadsimta kora mūzikā», Silvija Apine — «Relatīvās solmizācijas metode skolā», Ēvalds Šiliņš — «Bērnu muzikālā audzināšana Ungārijas skolās». 
Referāti izraisīja dziļu interesi muzikālajā sabiedrībā. #space Tajos izteiktās domas neapšaubāmi sekmēs kora kultūras un muzikālās audzināšanas tālāku kāpinājumu mūsu republikā. #space Šeit sniedzam mākslas zinātņu doktora Jēkaba Vītoliņa rakstu, kurā ietvertas konferencē iztirzātās koru kultūras problēmas. 

4 “Latviešu Mūzika” nr. 8 (1970) | Jēkabs Vītoliņš
Jēkabs Vītoliņš 
MŪSU KORA DZIESMAS UN KORU KULTŪRAS ATTĪSTĪBAS JAUTĀJUMI 
Mūsu kora dziesma ir lielas latviešu mūzikas kultūras tradīcijas nesēja. Kora dziesma ir mūsu mūzikas agrīnākais, senākais žanrs, vēsturiskajā skatījumā un arī pēc savas sabiedriskās nozīmes — tās pamatžanrs. Koru izaugšana XIX gs. vidū, latviskās kora dziesmas izveidošanās. Jāņa Cimzes, Baumaņu Kārļa, Vīgneru Ernesta, drīz pēc tam Jurjānu Andreja un Jāzepa Vītola daiļradē, koru spēku sakopojums un sabiedriski aktivizējošā loma vispārējos dziesmu svētkos ir latviešu mūzikas dzīves ievērojamākās parādības XIX gadsimtā. Sevišķi jāuzsver, ka koru kultūra un kora dziesma izauga no tautas dzīves kā aicinātāja izrauties no feodālās un nacionālās apspiestības. 

Šī «prastās tautas» māksla pirmo reizi plaši un atklāti manifestēja savu spēku Pirmajos vispārējos latviešu dziesmu svētkos, kam 1973. gadā atzīmēsim lielo simtgadi. Mūsu kora dziesmas labākie darbi, dziļi iesakņojušies sava laikmeta progresīvajās latviešu sabiedriskās dzīves strāvās, atspoguļo to labākos centienus. #space Kora dziesma bija jaunlatviešu kustības līdzgaitniece, Ausekļa dzeja deva #metonymy kora dziesmai lielas tēmas vēl gadsimtu mijā (J. Vītola «Gaismas pils», «Beverīnas dziedonis» u. c). «Jaunās strāvas» un 1905.—1907. gada revolūcijas idejas, it īpaši ar Raiņa dzeju, iezīmēja mūsu kora dziesmas saturā un stilā jaunu laikmetu, kurā rodas E. Dārziņa, E. Melngaiļa, J. Vītola slavenie kori un 1917. gadā kā grandioza izskaņa Alfrēda Kalniņa kantāte «Pastardiena». Komponistu daiļradi plaši bagātināja tautas dziesmu apdares, kas koros bija ļoti iemīļotas un kļuva par tautas apziņas modinātājām un stiprinātājām cīņā par tautas garīgās kultūras patstāvību. 
Kora dziesma bija visu mūsu komponistu klasiķu rūpju žanrs, kam tie atdeva savu meistarību. E. Melngaiļa daiļradē kora dziesma bija galvenais novads, daudzpusīgākais un sabiedriski dinamiskākais — E. Dārziņa daiļradē, primārais žanrs arī J. Vītolam, plaši iezīmēts Alfrēda Kalniņa mūzikā. #space Attīstījās patriotiskā, liriskā, arī episki balādiskā dziesma, kas sevišķu nozīmību saglabājusi līdz mūsu laikam. Tautas dziesmu apdarēs kora dziesmu stils evolucionēja no strofiskās uz daudzveidīgu caurkomponētu apdari, lielajās balādiskajās un liroepiskajās dziesmās — uz arvien sarežģītāku intonatīvo valodu, pieaugošām tehniskajām prasībām. Var teikt, ka daļā J. Vītola, A. Kalniņa, J. Zālīša, arī E. Melngaiļa dziesmu sasniegta zināma sava laika kora stila attīstības robežpakāpe, par ko J. Vītols rakstā «Mana kordziesma» saka: #space 

«Savās beidzamajās dziesmās man tekstu pēc bija jākļūst ārā no agrākās tehnikas, jāuzstāda dziedātājiem jauni, neparasti prasījumi, un visas nupat minētās dziesmas izrādījās mūsu vidusmēra koriem tehniski vairs ne pa spējām.. . Mūsu koru literatūra beidzamajos gados augtin aug, kori papilnam nodarbināti ar daudz ērtāk veicamu jaundarbu iestudējumiem; esmu ar Blaumaņa «Čigāniem», ar «Dzīvīti», galu galā ar savu kora dziesmu chef d'oeuvre — «Zaulu» pats sevi no izpildāmo autoru rindas, Bārdas balādiskā valodā runājot, ārā izkomponējis.» 

Kora dziesmas sarežģītāka faktūra un izteiksmes līdzekļi, protams, nav komponista subjektīva iegriba. Tie atspoguļo sava laika vispārējās muzikālās attīstības tendences, kādām nevar paiet garām arī kora dziesma. Te mēģināts ieskicēt tikai tās pamatparādības, kas progresīvi virzīja latviešu pirmspadomju kora dziesmas attīstību. Neaizmirsīsim, ka kora dziesma bijusi arī idejiski vispretrunīgākais žanrs, kurā plaši sazēla buržuāziski reakcionārā ideoloģija, ka tajā bija arī daudz eklektisma un sekla epigonisma, ka kora dziesma 30. gadu otrajā pusē pārdzīvoja nepārprotamu pagrimumu, kad no tās sāka atrauties jaunākās paaudzes komponisti. 

Kāds ir kora dziesmas īpatsvars latviešu padomju mūzikā, mūsu muzikālajā šodienā? Kora dziesma ir daudzu mūsu komponistu aktīvas daiļrades žanrs. Daudz kas to saista ar mūsu klasiskās kora dziesmas tradīciju, tai ir bagāts vēsturiskais mantojums, kas dzīvo koru koncertos. Mūsu padomju kora dziesmu cēlusi arvien pieaugošā augsti kvalificētu mākslinieciskās pašdarbības koru, Tautas koru izveidošanās, mūsu profesionālo koru koncertdarbība, plašais republikas dziesmu svētku vilnis. #upisgood #space Kora dziesma ir mūsu mūzikas dzīvē vistiešākā un aktīvākā saite ar tautas masām, tā ir ietekmīgs sabiedriski aktīvas mūzikas žanrs. Līdz ar jauno padomju dzīves sociālo skanējumu tajā izmainījusies arī intonatīvā sfēra, izveidojušies jauni žanri, īpaši kora mūzikas lielforma — oratorijā, attīstījusies monumentālas ievirzes kora dziesma ar instrumentālu pavadījumu, dziesmu cikli, humoristiskā kora dziesma. #musicae Daudzi jauni radoši meklējumi izpaudušies tautas dziesmu apdarēs, izveidotas tautas deju dziesmas koriem, un, beidzot, mūsu kora mūzikā kļuvuši iezīmīgi arī pavisam jauni muzikālās valodas skanējumi (P. Dambja pēdējos darbos). Bet jākonstatē, ka šodienas mūzikas dzīvē kora dziesmai tomēr vairs nav tās vadošā žanra lomas, kāda tai bija latviešu mūzikas attīstības sākumos. Plaši izauguši daudzi mūzikas žanri, kam agrāk vēl bija mazāka loma — īpaši simfoniskā mūzika, skatuves, instrumentālās mūzikas žanri, vieglā mūzika — estrādes dziesma, džezs. Dažu — pat vadošo mūzikas meistaru daiļradē kora dziesmai ir tikai gadījuma vieta. Tā, šķiet, nedod vairs iespēju ietvert un izteikt pašas lielākās laikmeta domas un idejas, kam komponisti bieži meklē citus — bagātākus, daudzveidīgākus, plašākus muzikālās izteiksmes līdzekļus. Mūsu mūzikā līdz ar tālāku un augstāku vispārējā profesionālisma attīstību norisinās žanru diferencēšanās procesi, kādus citās nacionālajās mūzikas kultūrās esam redzējuši jau daudz agrāk. Rodas jautājums, vai mūsu kora dziesma iet vienu ceļu ar mūslaiku mūzikas attīstību, vai tās robežas nav jau sasniegtas, vai komponistam, kas tās žanrā strādā, nedraud tikai atkārtošanās, eklektika. #space Vai kora dziesmas iespējas var piemērot mūsdienu kompozīcijas tehnikai ar tās jaunajiem iekarojumiem — paplašināto intonatīvo loku, harmoniju, metroritmikas, faktūras, skaņu veidošanas jaunajiem paņēmieniem. Vai koriem tie ir pieejami, kur to robežas? #space Un, ja iespējams, vai mūsu kori tam sagatavoti? Uz šādiem un līdzīgiem jautājumiem nav viegli precīzi atbildēt. Vokālās mūzikas specifika tomēr būtiski atšķiras no instrumentālās mūzikas iespējām. Vēsturiski skatot, kora dziesmas evolūcija pēdējos trīssimt — četrsimt gados kopš renesanses un Baha-Hendeļa laika nav tomēr daudz kāpinājusi kora dziedāšanas virtuozitātes prasības un iespējas, daudzu renesanses meistaru kora darbi — madrigāla, mesas un citos žanros, tāpat Hendeļa, Baha lielās oratorijas nebūt nav vieglāk izpildāmas par mūsu laika grūtākajām koru partitūrām. Un tomēr kora dziesma ikvienā mūzikas vēsturiskās attīstības periodā ir uzņēmusi sava laika mūzikas tendences, stila un izteiksmes līdzekļus. Kora dziesmai nav obligāti jākļūst grūtākai. Evolūcijas procesā gan mainās tās kvalitāte, daba, izteiksmes līdzekļi, kas sākumā var likties neierasti. 
Gribētos skart vēl kādu kora dziesmas vēstures aspektu. XIX gadsimts kora mūzikai lielajās mūzikas zemēs nebija visai vēlīgs. Romantisma laika kolosālā instrumentālās virtuozitātes attīstība, programmatiskās simfoniskās mūzikas, operas un muzikālās drāmas attīstības hegemonija atspieda korus kaut kur otrā plānā, bet tanī pašā laikā koru kultūru uztvēra vispārējie mūzikas demokratizēšanas procesi. Vīru koru kustība («Liedertafel») Vācijā un Šveicē, strādnieku kori Vācijā, koru un kora dziesmas straujā attīstība jauno nacionālo mūzikas kultūru tautās, tās ciešie sakari ar nacionālās atbrīvošanās kustībām, dziesma skolās — lūk, sabiedriski svarīgākās mums tuvās kora dziesmas attīstības līnijas, kurām ir tiešs sakars arī ar tagadnes kora dziesmu un koru kultūru, īpaši sociālistisko zemju mūzikas dzīvē. Šajā pavērsienā vēsturiski plašāk skatāma arī latviešu kora mūzikas un koru kultūras loma, kā arī stāvoklis tagadnē. Un, raugoties gan no vispārējā vēsturiskā viedokļa, gan no mūsu pašu šaurākā, nav vietas bažām, ka koru kultūra tagadnē pie mums varētu tikt atbīdīta kaut kur nomaļus, tikt izsmeltas tās attīstības un sabiedriskās lomas iespējas. #space Pašas kora dziesmas evolūcija ir tikai komponistu talanta un meistarības jautājums. Visiem zināms, ka radoša mākslinieka spilgta individualitāte spēj piešķirt svaigumu arī pavisam vienkāršiem mūzikas izteiksmes līdzekļiem. Uz to pamatojas nepārtrauktība mākslas attīstībā. 
Mūsu šodienas kora dziesmai bieži pārmetām tās izteiksmes līdzekļu un žanrisku šaurību. #space Visumā pievienojoties šiem uzskatiem, nevaram tomēr neredzēt, ka pēdējā laikā mūsu kora dziesmā norisinās jaunu intonatīvo iespēju, jauna skanīguma, jaunas tēlainības un muzikālās leksikas meklējumu procesi, kas daļēji nāk no mūsu instrumentālās mūzikas pēdējo gadu attīstības tendenču ietekmēm. Dažas šādas jaunas parādības varējām uztvert arī mūsu 1969. gada Tautas koru dekādes koncertos. Šodien mūsu kora dziesmai ļoti trūkst balādisko un sižetisko darbu. Tādiem vajadzīga arī piemērota lakoniska, ļoti konkrēta un spēcīga dzeja. Šāda tematika ļoti attīstītu kora dziesmas  muzikālo tēlainību, izteiksmes un faktūras līdzekļu loku, ieviestu kora dziesmā spēcīgāku dinamismu, dramatiski konfliktējošus elementus. 
Mēs gribētu sagaidīt dziesmu svētku dziesmas, kurām būtu īpaša specifika un vērienīgums, kurās savienotos vienkāršība ar monumentalitāti. 
Mums vajag vairāk asprātīgu, ritmiski akcentētu un lokanu ātro dziesmu. 
Nemetīsim akmeni uz mūsu daudz pulgoto lirisko kora dziesmu. #reph Liriskais žanrs mūsu kora dziesmā attīstās ne vienkārši komponistu talanta ierobežotības vai patvaļas dēļ. Tam ir dziļš sakņojums pašā tautas estētikā, kā to redzam arī latviešu tautas dziesmā un tautas dejā. #space
Liriskais žanrs ir viena no kora dziesmas lielajām maģistrālēm, ļoti plašs novads, kurā iekļaujas viss cilvēka jūtu un pārdzīvojumu loks, visdaudzveidīgākās emocionālās noskaņas. #space Lirisko žanru tautā dziļi mīl un izjūt, to mīl kori un klausītāji. #space Bet liriskā žanra kora dziesmu var vēl dažādot, darīt vēl bagātākas niansējumu gradācijas un kolorītu, iekšējos kontrastus, balsu individualizāciju, tempus utt. #space lespējas radošajai fantāzijai te neizsmeļamas. 
Īpaša pasaule ir bērnu dziesma. Tai savu īpatnību piešķir bērnu psiholoģija, bērnu savdabīgā fantāzija un iztēle. Mums ir komponisti, kas dziļi iejutušies bērnu dziesmas iedabā un daudz šai žanrā darījuši #space (A. Žilinskis, Ald. Kalniņš, L. Garūta u. c). Tomēr jākonstatē, ka daudzas labākās bērnu kora dziesmas, kādas atrodamas krājumos, tiek maz dziedātas, ka skolu koru prakse arvien vairāk atpaliek no labākās bērnu dziesmas. To pavisam skaidri varēja redzēt, piemēram, pēdējos lielajos bērnu dziesmu svētkos, to programmā. Diemžēl tieši bērnu dziesmu tekstos un mūzikā daudz sazēlis primitīvisms, dzeja bez dzejas un mūzika bez mūzikas, tukša mundrināšanās un saldenīgs sentimentālisms. Pašķirstiet skolu dziedāšanas mācības grāmatas, ar šādām parādībām sastapsities ik uz soļa. Te atkal jāatkārto sen zināmā patiesība, ka bērnu dziesmā nepieciešama vislabākā dzeja, vislabākā mūzika. Latviešu kora mūzikas kodolā vienmēr ir bijušas tautas dziesmu apdares. #space Šim žanram ir visbagātākās tradīcijas. E. Melngaiļa un viņa turpinātāju (J. Graubiņš u. c.) daiļradē latviešu tautas dziesma koru apdarēs ieguvusi augsti kāpinātu estētisko izteiksmi, tajās plaši pielietoti daudzveidīgi muzikālās tēlainības, faktūras, formas, harmoniskie un polifonijas līdzekļi. #upisgood #space Par šo laikmetu var runāt kā par īpašu vienotu stilistisku virzienu tautas dziesmu kora apdarēs («Melngaiļa skola»), kas stipri iesniedzas arī mūsdienās. #space Taču jau pirmajos pēckara gados Alfrēda Kalniņa (Rucavas dziesmas), M. Zariņa (12 latviešu tautas dejas un rotaļas), P. Barisona un citu komponistu apdarēs varam redzēt arī tālākas attīstības tendences. Tās izpaudās gan īpatnos tēlainības meklējumos, gan tālāk attīstītas caurkomponētas formas veidojumos un arī jaunu melodiju, jaunas tematikas atklāsmē un apguvē, kas prasīja arī jaunus muzikālās izteiksmes līdzekļus (piemēram, deju ritmika u. c). Pēc zināma aktivitātes apsīkuma tautas dziesmu apdarēs 50. gados, kurš bija saistīts ar socioloģiski vulgarizējošām tendencēm tautas dziesmu vērtējumos, it īpaši pēdējā desmitgadē stipri pieaugusi interese par tām un panākts kāpinājums šai žanrā. #space To veicinājusi dziļāka iepazīšanās ar pašu tautas dziesmu materiālu gan no lielajiem tautas dziesmu melodiju publicējumiem (E. Melngaiļa materiāli u. c), gan tiešajās folkloristiskajās ekspedīcijās, un modusies arī vispārēja estētiska prasība pēc tautas mūzikas būtības dziļākas izpratnes, kas savijas ar mūsdienu padomju mūzikas jaunākajiem meklējumiem. #space
Latviešu mūzikā tagad ir stipra strāva, kas meklē radošu kopību ar tautas melodiku. Sevišķi dziļi un neatlaidīgi šo ceļu tautas dziesmu apdarēs koriem gājis Aldonis Kalniņš, radoši attīstot un bagātā fantāzijā tālāk veidojot Melngaiļa tradīciju. #space Kora dziesmā tautas melodikai novatoriski tiecas izlauzt ceļu E. Goldšteins, dinamizējot tās izteiksmi, pa jaunam ieklausoties it īpaši Latgales tautas dziesmā. Tautas dziesmām pievērsies arī O. Grāvītis, pēc 50 tautas dziesmām klavierēm pasākdams arī to apdares koriem. Svaigas, skanīgas faktūras apdares koriem devuši L. Garūta, A. Žilinskis, V. Kaminskis u. c. Varētu piebilst, ka tautas dziesmu stilistikā, neizmantojot tiešu tautas mūzikas materiālu, bet ar tautas dziesmu tekstiem savdabīgi veidoti P. Dambja jaunākie kora dziesmu cikli — «Kurzemes burtnīca» jauktam korim ar klavierēm un «Sērdieņu dziesmas» sieviešu korim un soprānam ar flautas, arfas un kontrabasa pavadījumu. Kora dziesma nevar aiziet no tautas dziesmas, tās ir pašos pamatos cieši viena ar otru saistītas. #space Bet tautas dziesmu apdares nav sastindzis žanrs, tas evolucionē līdz ar visas mūsu mūzikas un kora dziesmas attīstību, arvien uzņemdams sava laikmeta mūzikas izteiksmes līdzekļus, un arī tagad tas atrodas pilnā jaunas briedināšanās procesā. Tautas dziesma, tautas masu radīta, lolota un saglabāta, ir nešķirama no visas mūsu koru kultūras attīstības. 
Vai mūsu koru repertuāru veidošanā pietiekami ievērojam šo vienkāršo patiesību? Nekādi nevar atrast uz šo jautājumu pozitīvu atbildi. Kāpēc tik pieticīgs bija latviešu tautas dziesmu īpatsvars jau minētajā Tautas koru dekādē? Kāpēc kora dziesmu konkursos neparedz īpašas godalgas par tautas dziesmu apdarēm? Kāpēc tik niecīga ir tautas dziesmu loma skolu dziedāšanas mācībā? Tautas dziesma muzikālajā audzināšanā ir tikpat kā mātes valoda. 
Mūsu koru kultūra savos kvalificētajos kolektīvos — Tautas koros ir nobriedusi augstiem uzdevumiem. #upisgood #space To nodrošina gan Tautas koru diriģentu profesionalizācija, gan dažādi organizatoriski pasākumi, uz kuriem balstās Tautas koru darbības iespējas. Ļoti efektīvi Tautas koru darbību rosina un virza periodiskās skates, salidojumi. Ļoti veselīgs izrādījies princips veidot skaita ziņā pietiekami lielus koru sastāvus (60—80 vai vairāk dziedātāju). Cieņas un apbrīnas vērta griba un neatlaidība, ar kādu daži perifērijas centri — Liepāja, Ventspils, arī Rēzekne, Daugavpils, Cēsis, Jelgava — izveidojuši un notur Tautas korus augstā mākslinieciskā līmenī. #upisgood #space Mums ir daži teicami vīru kori, plaši izvērtusies sieviešu koru loma. Vairāki mūsu Tautas korī ar skaistiem panākumiem aizstāvējuši latviešu koru kultūras godu tuvās un tālākās aizrobežu zemēs. Bet šodien mums vairāk jārunā par ceļiem, kā tālāk celt mūsu koru līmeni, kā panākt jaunu kāpinājumu, kādu prasa gan mūsu kora dziesmas attīstība, gan nepārtrauktas pilnveidošanās nepieciešamība. #upisgood #space Mūsu koriem liels un atbildīgs uzdevums — Latviešu vispārējo dziesmu svētku simtgade 1973. gadā. Tas koriem liek sasprindzināt, mobilizēt visus savus spēkus. Sevišķas rūpes pašreizējā posmā prasa visas lielās koru masas likteņi, it īpaši tie daudzie jauktie kori, kuru darbība risinās grūtākos apstākļos nekā Tautas koru darbība, kuri bieži pēc dziesmu svētkiem panīkst vai pat izirst, darbojas tikai ikreizējas kampaņas veidā. 
Tautas kori ir mūsu labāko pašdarbības koru mākslinieciskā brieduma un spēju zināms standarts. Šādam līmenim jātuvina iespējami vairāk citu koru. Kāpēc gan vēl nav Tautas koru daudzās citās lielākajās pilsētās, piemēram, Valmierā, Rūjienā, Valkā, Mazsalacā, Limbažos, Alūksnē, Madonā, Bauskā, Kuldīgā, Tukumā, Talsos — šajos izsenis ievērojamos kultūras centros? Kāpēc Tautas koris ir tikai vienā pedagoģiskajā institūtā — Liepājā? Domāju, ka tagad nepieciešami plaši pasākumi visu koru darbības aktivizēšanai, gan meklējot iespējas koru darbības apstākļu uzlabošanai, nostiprinot koru organizatoriskos pamatus, materiālo bāzi, gan garantējot kvalificētus vadītājus, atjaunojot darbību pārtraukušos korus, vairāk rīkojot dažādus pasākumus visiem koriem (ne tikai Tautas koriem), it īpaši rajonu dziesmu dienas u. c. 
Ļoti aktuāli un asi ir kļuvuši vispārizglītojošo skolu muzikālās audzināšanas jautājumi. Skola sagatavo dzīvei arī mūzikā. Bet mūzikas ap cilvēku mūsdienās ir milzums, pateicoties koncertdzīves kolosālajai izplatībai, tagadējo tehnisko līdzekļu — radio, televīzijas, kino, ilgspēlējošo skaņu plašu, magnetofona attīstībai. Ļoti izplatīts ir uzskats, ka nu jau skolai vairs nav nekādas sevišķas vajadzības nopūlēties ar mūziku, jo dzīvē tās jau tāpat par daudz. Bet tas novestu pie tāda stāvokļa, kādā atrastos bērns, ja tam nemācītu lasīt un rakstīt. Tieši tāpēc, ka mūzika mūsu dzīvē ieguvusi tik plašu izpausmi, nepieciešams bērnu audzināt tā, lai viņš iemācītos mūzikas parādībās orientēties, atšķirt tajās drazas un skaisto, spētu smelties sev garīgo spēku no tā, ko var dot mūzika kā kultūras, mākslas faktors, kā cilvēka radošā ģēnija izpausme. #upisgood #space Bez pārspīlējuma var sacīt, ka, veidojot pilnvērtīgu cilvēka personību, nepieciešams harmoniski attīstīt visas tā spējas, muzikālās spējas ieskaitot. Mēs esam daudz pāri darījuši bērniem, mūsu jaunajai paaudzei, aizlaizdami novārtā muzikāli estētiskās audzināšanas darbu skolā, negribēdami vai nespēdami dot nepieciešamos apstākļus tā pilnvērtīgai izkopšanai, nerodot laiku stundu plānā, mūsdienām atbilstošus tehniskos palīglīdzekļus un — vēl skumjāk — bieži ar nedzīvu, neprasmīgu darbu padarot dziedāšanas stundu neauglīgu. Vai tad iespējams kaut mirkli šaubīties, ka muzikālās audzināšanas pirmais uzdevums ir iemācīties pašam «lasīt» nošu rakstu, dzirdēt un līdz ar to pašam apzināti tuvoties mūzikai, iemācīties dziedāt, spēlēt kādu instrumentu un tādējādi iemīlēt mūziku, izkopt savu gaumi, mūzikas vērtību izpratni. Mums vajadzētu daudz ko pārveidot mūsu līdzšinējā muzikālās audzināšanas darbā. Labi, ka tagad ir radusies lielāka interese par muzikālās audzināšanas satura un metožu jautājumiem, bez kuru pareiza atrisinājuma nav iedomājams pilnvērtīgs muzikālās audzināšanas darbs. Mums jāuzsver skolas pamatloma visas tautas muzikālās kultūras celšanā. Ja dziedās skolās, netrūks dziedātāju arī koros; jo vairāk skola būs bērnam devusi viņa muzikālo spēju attīstībai, jo vieglāks un raženāks būs arī mūsu koru darbs. 
Mehānisko mūzikas izplatības līdzekļu arvien pieaugošā attīstība mūsu mājās tagad ienesusi pasaules vislabāko mākslinieku balsis, virtuozitāti, orķestru un operteātru mākslu, pavērusi agrāk neiespējamu ieskatu pasaules mūzikas bagātībās. Katrs mēs no tām ņemam pēc savām vajadzībām un intereses, gaumes un izpratnes. Bet šiem procesiem ir arī sava otra puse: mūzikas patērētājs — klausītājs izskauž aktīvo mājas un mākslinieciskās pašdarbības muzicēšanu. Tāpat tas var ietekmēt arī koru mākslu, mazināt dziedāšanas entuziastu skaitu. Daudzus jauniešus no kora mūzikas atrauj estrādes, džeza un citas vieglās mūzikas plūdi, tās lipīgums. Nenoliegsim, ka arī šais žanros var atrast augstas muzikālās meistarības paraugus. Bet diemžēl te visplašāk uzplaukst arī slikts diletantisms, zūd īstas mākslas kritēriji. Ko pret to var uzsākt kori, šāds šķietami «vecmodīgs» žanrs? Atbilde nepārprotama: celt koru darba māksliniecisko interesi un nozīmību. Jo vairāk ikdienišķajā koru darbā kāpināsies patiesas, lielas mākslas dzīva pieredze, jo drīzāk kori spēs piesaistīt un saturēt tiem uzticīgus dziedoņus, patiesu dziesmas mīļotāju pulkus. #upisgood #space Arī te nonākam pie šādas prasības: bagātināt koru darbu, spraust daudzveidīgākus repertuāra uzdevumus, kāpināt koru kultūru, tehniskās un muzikālās spējas. Kora dziesmas un koru kultūras jautājumi ir mūsu mūzikas dzīves pamatjautājumi. Mūsu mūzikas šodiena izvirza koriem un kora dziesmai jaunus aktuālus uzdevumus. Dziesmai ejot līdzi savam laikam, bagātināsies visa mūsu mūzikas kultūra. 

1 Jāzeps Vītols. Kopotas dziesmas. Rīga, 1933. 
5 “Latviešu Mūzika” nr. 8 (1970) | Arnolds Klotiņš
Arnolds Klotiņš 
SEŠDESMITO GADU OTRO PUSI REZUMĒJOT 
MUZIKĀLĀS JAUNRADES ESTĒTISKI STILISTISKS UN ANALĪTISKI KRITISKS APSKATS 

Pastāvēs, kas pārvērtīsies. Šo gadu tūkstošos izauklēto dialektisko gudrību, ko triju vārdu aforismā pratis pateikt Raiņa Baltais tēvs, šodien iemācās jau zēni un meitenes uz skolas sola. Ja nu tā būs mūzikas skola, tad viņi jums zinās arī pateikt, kas pārvērties mūsu mūzikā, teiksim, beidzamajos desmit, piecpadsmit gados. 

— Mūzika ir strauji apguvusi jaunu tematiku un jaunus izteiksmes līdzekļus — pietiekami daudz tā ir runāts un rakstīts, lai par to kaut ko dzirdējis būtu katrs. #metonymy Bet konservatorijas studenti droši vien zinās paskaidrot: pirmajos pēckara gados mūsu mūzika izrādījās stilistiski zināmā mērā atpalikusi, tajā bija vērojamas iesīkstējušas romantisma tradīcijas, un tagad, pret tām cīnoties, esam apguvuši jaunus, mūsdienīgus izteiksmes līdzekļus, lai izteiktu laikmeta saturu. Kāds no muzikoloģijas nodaļas varbūt vēl piemetinās: antiromantisms ir likumsakarīga parādība, tas nodrošina mūsu mūzikai šodienlgu skanējumu, tagad pats galvenais ir «laikmetīga mūzikas valoda» utt. Šīs trīs atbildes izveido formulu, kura jau tiecas izvirzīties par aksiomu. Tie, kuri mākslā ne visai mīl pārvērtības, tomēr ir ar šo formulu gandrīz jau samierinājušies, bet dažs labs no tiem, kuri pārmaiņas mīl, — ar to vienā otrā gadījumā pārlieku aizrāvušies. Bet ja nu pārvēršas ne vien mūzika, bet izmainās arī pats mūzikas pārveidību raksturs? Tieši tas ir noticis. 
Rimti vērojoša dzīves uztvere, maz konfliktējoša un glīti gludināta tēlainība, salēnināti secīgs un maz kontrastains muzikālo domu ritējums — šīs vēlīnā idilliskā romantisma izteiksmes tradīcijas, ar ko spilgti raksturojās, piemēram, P. Barisona daiļrade 30. gados, nepietiekamā radošā pārveidojumā 40. un 50. gados turpinājās A. Žilinska, Jēkaba Mediņa, vēlāk arī Aldona Kalniņa un vēl dažu citu komponistu daiļradē, zināmā mērā sastindzinot viņu instrumentālās mūzikas stilu. Tieši tādēļ, ka tradicionālā izteiksme bija pārlieku ilgi iestāvējusies, izraisījās jo asāka pretreakcija. Cenšanās ātrāk un līdz galam «pārraut aizsprostu» nostādīja daļu komponistu un mūzikas vērtētāju klaji antiromantiskās pozīcijās. Apmēram sākot ar 50. gadu vidu, vienam otram šķita pilnīgi neapstrīdami, ka romantiski vaibsti muzikālajā izteiksmē nav savienojami ar estētiski stilistisku progresu. Atpalicības sajūta skubināja forsēt jauna, radikālāka izteiksmes līdzekļu kompleksa apguvi, tiekties pēc pēdējiem jaunumiem, ko izstrādāja mūzikas pasaule, #metonymy un tādēļ arī kritika dažkārt slavēja skaņdarbu jau par t. s. «mūsdienīgo mūzikas valodu» vien. Kādu laiku tas tiešām bija likumsakarīgi, jo mūsu mūzikas uzdevums bija pārvarēt atpalikušu stilu, kurš vairs neatbilda sabiedrības estētiskās apziņas līmenim. Bet vai tas nozīmē, ka stilistiska atjaunošanās arī šodien ir un vienmēr būs tikai permanents process antiromantiskā virzienā, ka tā vienīgi noritēs ekspresionisma izraisīta konstruktīvisma gultnē? #space 

Mūsu mūzikas beidzamo gadu prakse liecina ko citu. lepriekšējos gados, par katru cenu raisoties vaļā no aizgājušo laiku romantisma traucējošiem pinekļiem, vairums stilistisko jauninājumu uz brīdi apvienojās zem antiromantisma karoga, bet tagad mūsu muzikāli jaunradošo meklējumu aina ir kļuvusi daudz komplicētāka un arvien mazāk atbilst vienkāršajam, ērtajam antiromantisma modelim. Tagad, kad komponistu rindās ir ieplūduši jauni spēki, kad kādreizējais tradicionālisms ir jau pamatos pārvarēts, laikmetīgai estētiskai apziņai atbilstošas izteiksmes un stila meklējumi ir vairāk sazarojušies, ir dažādojusies arī attieksme pret pagātnes tradīcijām. Jēdziens «mūsdienīga mūzikas valoda», kura konkrētais saturs arī agrāk diezin vai bija viennozīmīgi atšifrējams, tagad ir kļuvis tik nenoteikts, ka būtu izskaužams. Ir manāmi paplašinājusies mūsu komponistu radošās ietekmēšanās sfēra. Līdzās padomju klasikai, franču 20. gs. pirmās puses mūzikai, Belam Bartokam un citiem mūsu gadsimta klasiķiem, kas aktīvāk meklējošo autoru apziņā bija apgūti jau agrāk, līdzās ekspresionisma un dodekafonijas pamatlicējiem, kuri, arī pašu rokām svērti (un nereti par vieglu atrasti), tagad vairāku jauno komponistu daiļradi visai jūtami ietekmē, piemēram, Kārla Orfa tradīcija (P. Dambis, Imants Kalniņš). 
Radoši izmantojamo tradīciju loks iesniedzas arī tālu pirmsklasicisma gadsimtos, un ir atdzimusi interese par latviešu tautas mūzikas stila elementu radošu pārkausēšanu (it īpaši P. Dambja vokālajos opusos). #space Kā pilnīgi laikmetīgas estētiskās izjūtas izpausmi uztveram arī tādu poētiski tēlainu izteiksmi, kādu P. Dambis sniedz mūzikā filmām, oratorijā «Zilā planēta» vai simfoniskajā «Svētku mūzikā», pat neraugoties uz to, ka šajā poētisku asociāciju valodā netrūkst romantisku vaibstu. Imants Kalniņš, veidojot savu simfonismu nebūt ne uz romantisku tradīciju pamata, tomēr nereti pievēršas tajās izstrādātajiem izteiksmes paņēmieniem, un antiromantisms viņa līdzšinējai daiļradei ir pilnīgi svešs. #space Ar izjūtas patiesīgumu valdzina R. Kalsona simfoniskā poēma «Pirms aiziešanas», lai arī romantiskai izteiksmībai te ir ļoti liela loma. Ir jau tiesa, ka mūsu gadsimta mūzika (sevišķi pēc pirmā pasaules kara un arī pēc otrā) visai jūtami norobežojās no romantisma gan praksē, gan teorijā. Tā, piemēram, plaši pazīstamajā darbā «Modernā mūzika» beļģu mūzikas vēsturnieks Pols Kolars raksta, ka kopīgā iezīme, kas apvieno daudzos atšķirīgos mūsu gadsimtā aizsākušos virzienus, esot to noliedzošā nostāja pret romantismu.1 Antiromantisms skāra arī citas mākslas nozares. Tomēr mūsu dienās aina mākslas pasaulē ir mainījusies. Neatdzimst, protams, romantisms kopumā, tomēr ir jūtami atjaunojusies interese par tā izteiksmes paņēmieniem un iespējām; pie tam ne restaurācijas, bet gan patiesa izjūtu atspoguļojuma vārdā. Tā, piemēram, mūsu dienās ir pieaugusi īstenības parādību — dabas, cilvēka pārveidotās dabas, viņa roku darinājumu, kā arī vispār visas modernās dzīves vides poetizācija mākslā. Pirms gadiem desmit strauji uzplauka tā saucamais «poētiskais kinematogrāfs» un it īpaši dokumentālā kino jomā sasniedza ievērojamus rezultātus arī Latvijā. Ko nozīmē «poetizēt īstenības parādības», un kā šis princips šodien izpaužas mākslas darbos? Vai tas nozīmē pirmām kārtām izskaistināšanu un idealizēšanu — atkāpšanos no patiesības, ko tik bieži pārmet vecajam romantismam un tā poētikai? Nē, poētiski atspoguļot — tāpat kā tas ir liriskajā poēzijā, dzejā — nozīmē asociatīvi blakus nostatīt un it kā sinhroni salīdzināt, satuvināt ārējās pasaules priekšmetus un parādības ar cilvēka iekšējām izjūtām un noskaņām, kā arī caur šo noskaņojuma mēru likt izjust asociatīvus un simboliskus sakarus starp atsevišķām dzīves parādībām. Šī poētisko sakaru izraisīšana ir savdabīgs mākslinieciskās izziņas paņēmiens, kas dažkārt kļūst pat analītisks. Tomēr jāatzīst arī tas, ka poetizējot cilvēks meklē priekšmetos pirmām kārtām savas dvēseles īpašības vai noskaņojumus, un arī tā asociatīvā saite, kura poētiski sasaista divus priekšmetus vai parādības, iet caur cilvēku. Viņš it kā apgaro ar savām izjūtām ārējo pasauli, projicē uz lietām savu skatījumu, to priekšmetiskās īpašības pārvērš garīgās kategorijās. Turklāt parādību poētiskie sakari parasti tiek sniegti tikai iespējamā, nevis realizētā formā, dažkārt pat nesasniedzamu fantāziju un ilūziju veidā. Un te visur nenoliedzami izpaužas poetizācijas romantiskais aspekts. Aplūkotā «poetizācijas aparāta» principi tādi paši ir arī mūzikā. Te poētiskajam elementam ir pat sevišķa loma, jo paņēmiens izraisīt visai daudzveidīgas — ne tikai vizuāli priekšmetiskas, bet arī daudz komplicētākas — tēlaini asociatīvas saites aizvien ir bijis viens (gan ne vienīgais!) no skaņu mākslas iedarbības pamatiem. Mūsu mūzikas iepriekšējā gadu desmita radikālajos novatoriskajos centienos priekšplānā izvirzījās saasināti ekspresīvas izteiksmes un jaunas loģiski konstruktīvas skaņu organizācijas meklējumi, bet tagad tam līdzās pieaug arī atjaunota muzikāli asociatīva stila tendences. P. Dambja daiļradē, it īpaši mūzikā filmām, tās izpaužas visspilgtāk. Sens tautas motīvs, sena instrumenta skaņas atdarinājums, kas saistās ar noteikta priekšmeta vai materiāla «skanošajām īpašībām», kā arī atdarinot «dabas balsis» (putni, mežu un ūdeņu šalkas u. c.) vai atbalss efektu — tas viss var izraisīt neskaitāmas poētiski tēlainas asociācijas un tādā veidā savdabīgā priekšmetiski tveramā izteiksmē paust autora dzīves izjūtu. Domāju, tieši poētiskais kino ir ierosinājis P. Dambi pievērsties šādai poētiski asociatīvai izteiksmei gan savā filmu mūzikā, gan arī zināmā daļā vokāli instrumentālajos darbos. Jauni, savdabīgi muzikāli poētiskas izteiksmes paņēmieni —lai arī netiešāki un nosacītāki nekā P. Dambim — ir raksturīgi, kā redzēsim, arī Imanta Kalniņa mūzikas valodai. 

Ir jāsaprot, ka poetizācija šodienas mākslā nebūt nav aizgājušā romantiskā laikmeta palieka, kā nereti mēdz pavirši domāt, bet pilnīgi mūsdienīgs izteiksmes paņēmiens, lai arī tas satur romantiskās metodes vaibstus. Poetizācija nekalpo īstenības parādību primitīvai idealizācijai vai dzīves prozas un ideāla pretstatīšanai, bet tiecas atklāt slēptus sakarus starp mūsdienu dzīves parādībām, liek tos izjust. Sastop, protams, mūsu šodienas mūzikā arī citas romantisma izpausmes, to vidū arī neradošu sekošanu tradīcijām. Reizēm pat pagrūti atšķirt «vecā» romantisma paliekas no romantisma atdzimšanas jauna, laikmetīga dzīves skatījuma ietvaros, — laika skrējiens bijis tik straujš, ka «jaunais», uznākošais romantisms atrod «veco» vēl saglabājušos un it kā klājas tam pāri. #dysphemism #space Tomēr, ja kādreiz, pilnīgi pamatoti vēršoties pret romantisma kā vēsturiski ierobežota mākslas virziena pasīvu turpināšanos mūsu mūzikā, kritika (un arī dažs labs komponists) polemikas karstumā reizē ar to vienā otrā gadījumā noliedza arī pašu romantisko metodi un tās izteiksmes paņēmienus, tad šodien būtu jācenšas šīs divas parādības dzedri un skaidri diferencēt. Un, lai arī šādu diferencēšanu apgrūtina tas, ka romantiskajam virzienam piemītošā metode ir relatīvi patstāvīga un tādēļ virziens un metode te viegli saplūst, ir tomēr mūsu šīsdienas mūzikā atšķirīgi jāvērtē romantisms, kurš seko vienīgi romantiskās mākslas ārējām formām, un tāds, kurš romantiskās daiļrades metodes ietvaros atspoguļo mūsu laikmeta dzīvi. #space Pēdējā laikā komponistu vidū vērojamā interese par tautas mūziku un mūzikas tautiskumu arī netieši liecina par antiromantisma primitīvāko formu pārvarēšanu. Proti, laika gaitā pie mums bija ieviesies priekšstats par mūzikas nacionālo savdabību tikai kā par īpatnēju tās ārējo nokrāsu, kolorītu, kam var arī nebūt tiešāka seguma pašā mūzikas saturā. Te sastingušā un tādēļ arī sakropļotā formā atspoguļojās kādreizējie 19. gs. nacionāli romantisko mūzikas virzienu lokālisma un ārēji taustāmas savdabības centieni, un pret šādu šauru, paviršu nacionālā kolorīta prasību, gadiem ejot, nostājās arvien vairāk komponistu, taču reizē ignorējot arī mūzikas nacionālās īpatnības jautājumu vispār. Tādā veidā šī noraidošā nostāja pret tautas mūzikas leksiku un mūzikas tautiskumu arī sakņojās antiromantismā, un, tikai to pārvarot, kā arī apgūstot plašāku un neatkarīgāku estētiski stilistisko redzesloku, mūsu komponisti atguva svaigu, bezaizspriedumainu attieksmi pret folkloru un mūzikas nacionālo iedabu. Muzikālo meklējumu tālāka sazarošanās šodien izvirza priekšplānā ne vairs mūzikas stila novatorismu pašu par sevi, bet gan katra konkrētā skaņdarba satura nozīmīgumu un oriģinalitāti. #space Akcenti pārvietojas uz paliekamas mākslinieciskās vērtības atrašanu, jo — ja ieilgušajiem un forsētajiem jaunas izteiksmības meklējumiem (gan mūsu mūzikā, gan arī plašāk visā -20. gs. skaņu mākslā) ir lemts radīt jaunu nopietnās mūzikas stilu, — tad galu galā ir pienācis laiks rast jauno līdzekļu ciešāku sintēzi, sasniegt kaut relatīvu stilistisku stabilitāti, kas ļautu veidoties mākslinieciskam saturam ar paliekošu nozīmi. Stila jauninājumu patosam ir jāpāraug centienos pēc spēcīgāk individualizēta satura. 

* 
Protams, joprojām aktualitāti saglabā arī jautājums par tradīciju un novatorisma attieksmēm ikviena mūsu komponista daiļradē. Šo attieksmju raksturs aizvien ir viens no svarīgākajiem komponista stila veidotājiem, tādēļ arī šobrīd, mēģinot skicēt mūsu mūzikas pēdējo gadu ainu, tam ir pievēršama uzmanība. Daļa vecākās un vidējās paaudzes komponistu joprojām strādā pašu iedibināto tradīciju un stilistisko principu ietvaros, netiecoties tos radikāli paplašināt, taču vienā otrā gadījumā savus individuālos rokrakstus tālāk pilnveidojot, izsmalcinot. To vidū minami Lūcija Garūta, Jānis Ķepītis, Jānis Līcītis, Jēkabs Mediņš. Lūcijas Garūtas trīs aizgājušo gadu redzamākais un raksturīgākais opuss ir piecdaļīga oratorija «Dzīvā kvēle» (1966) ar Raiņa vārdiem. Šajā mūzikā ietvertā dzīves izjūta ir viegli uztverama, skaidra, plastiski izteikta. Tā mums liekas tuva un pazīstama arī tādēļ, ka ir izkristalizējusies jau komponistes agrākajā daiļradē — to raksturo romantiska jūsma, kvēla, pat ekstātiska emocionalitāte un trauksmaina tiekšanās uz ideālu, pārvarot nospiestību un grūtsirdīgas noskaņas. Komponistes impulsīvi konfliktējošā simfoniskā metode te izraisa spējus dramatiskus saasinājumus un tad tos atrisina viņu pretmetos — gan liriskā idillē (it īpaši soprāna solo partijā), gan aktīvā heroikā (tai liela loma tenora solo dziedājumos), gan arī episkas varenības un apskaidrota jūtu samierinājuma epizodēs. Šie oratorijai raksturīgie emocionālie stāvokļi ir sniegti tipiski romantiskā pavērsienā, valdot saviļņoti personiskam izteiksmes pamattonim. Šāda izteiksmība līdz ar tekstiem no Raiņa krājuma «Tie, kas neaizmirst» rada kopnoskaņu, kas zināmā mērā sasaucas ar mūsu gadsimta sākuma revolucionārā romantisma atmosfēru, ar to revolucionāro romantismu mūzikā, ko mēdz saskatīt daudzos Skrjabina un Rahmaņinova darbos. Lai arī revolucionārās kvēles ietvērums ar šādiem muzikālās stilistikas līdzekļiem šodien var likties dažā ziņā abstrakts, jo dzīves revolucionārās pārveidošanās patosa atveidojumā padomju mūzika savā piecdesmitgadē ir strauji progresējusi tieši reālistiskas konkrētības virzienā (lai minam vien Šostakoviča simfonijas, viņa mūziku vairākām kinofilmām), tomēr skaņdarbā, kas veidots kā piemineklis Raiņa simtgadei, domāju, šāds stils ir attaisnojams, — tajā savdabīgi atblāzmojas attālā revolūcijas laikmeta emocionālā atmosfēra un dzīves izjūta. 

Jāņa Ķepīša daiļradē šobrīd izpaužas divas visai atšķirīgas muzikālās domāšanas ievirzes. Viena no tām sakņojas romantismā un iezīmējas gan ar impulsīvu un svaidīgu emocionalitāti, visai brīvu, negrožotu fantāzijas lidojumu, gan arī pakļaušanos citiem tradicionālākiem romantiskās mūzikas principiem. Tā 1966. gadā uzvestajā baletā «Turaidas Roze» (1960; G. Priedes un H. Tangijevas-Birznieces librets) komponists baleta romantiskajai iecerei nav izraudzījis šinī gadījumā vēlamo svaigi oriģinālu, romantisku muzikālo ietērpu, bet ļāvies labi pazīstamām romantiski leģendāras baletmūzikas tradīcijām. Otrs stilistiskais strāvojums J. Ķepīša daiļradē, kas daudzos darbos ar pirmo cieši savijas, nāk no tautiskiem avotiem un visspilgtāk izpaužas folkloras materiāla apdarēs, kā arī tautiska rakstura oriģinālkompozīcijās. Pie tādām piederēja jau populārās «Piecas latviešu tautas dejas» simfoniskajam orķestrim (1951), bet patlaban to skaits papildinās galvenokārt ar kamermūzikas opusiem (piemēram, šai ziņā ļoti raksturīgs ir skaņdarbs čellu ansamblim «Tautiskā garā» u. c.). Folkloristiskas epizodes sastop arī gandrīz ikvienā J. Ķepīša lielas formas darbā. Šim J. Ķepīša mūzikas folkloristiskajam strāvojumam ir raksturīgs tautisks žanra reālisms, kas nereti ir sniegts tādā gandrīz vai klasicistiski stingrā izteiksmē, kura šķietas tieši izaugusi no A. Jurjāna pirmatnīgi svaigās, emocionāli apvaldītās tautiskuma koncepcijas. Šī tautiski objektīvā, emocionāli neviltotā muzikālās domāšanas ievirze, caurvīdama J. Ķepīša daiļradi, to dara stilistiski noteiktāku, skaidrāku. Manuprāt, tieši tautiskumā smeltās, žanriski reālistiskās domāšanas iespaidā radītās J. Ķepīša beidzamo gadu solo un kora dziesmas veidojušās tēlaini konkrētā, emocionāli tiešā izteiksmē. #space Ar gandarījumu jāatzīmē, ka komponista žanriski reālistiskie un skaidras tēlainības centieni ir labvēlīgi ietekmējuši arī oratorijas «Balāde par strēlnieka māti» (1968; G. Selgas vārdi) stilu un ka šajā darbā ir pilnīgojusies viņa simfonisko formu veidošanas prasme. 

Jānis Līcītis savu 3. stīgu kvartetu (1965) ir rakstījis spilgti izteiktās vītoliskas kamermūzikas tradīcijās, kuras atspoguļo plašu t. s. Jaunās krievu mūzikas skolas vēlīnā akadēmiskā perioda pieredzi, taču ir piesaistījis šim stilam arī dažu jaunromantisma un impresionisma vaibstu (it īpaši harmoniskajā valodā). Šādas kamermūzikas stiprās puses — stila viengabalainība, emocionāli tēlainā un formas līdzsvarotība, skolas tradīciju noteikta iekšējā disciplīna. #space Tomēr reiz atrastas un kanonizētas domāšanas formas un tipi šāda stila kamermūzikā tik jūtami dominē pār muzikālo formu, struktūru un ideju aktīvas jaunradīšanas procesu, ka kopumā kvartets, manuprāt, nepārsniedz akadēmiski estetizējošu koncepciju. Jāatzīst, ka pasīva sekošana aprobētām tradīcijām instrumentālajā kamermūzikā joprojām izpaužas jūtamāk nekā pārējos mūsu mūzikas žanros, un te jāmin arī D. Kuļkova 1. stīgu kvartets (1968), kā arī O. Barskova «Concerto grosso» otrā redakcija (1967). (Pēdējā darbā gan attieksme pret pagātnes tradīcijām nav pasīva, bet tīši atdarinoša.) Tomēr, kā to parādījusi prakse, tagad, kad vairākums kamermūzikas autoru (P. Dambis, J. Ivanovs, R. Jermaks, Imants Kalniņš, R. Kalsons u. c.) katrs savā veidā atrod intonatīvos un attīstības principus, kuri tiešāk un spriegāk atveido mūsu laikmeta dzīves izjūtu nekā tradicionāli akadēmiskais stils, šādi retrospektīvas izteiksmības opusi arī kameržanrā vairs nekļūst par mūzikas dzīves notikumiem, to dzīvotspēju uztur vienīgi tradīcija. 

Cenšanās pēc tiešākas, konkrētākas, izsmeltu tradīciju nesastindzinātas izteiksmes, kas vērojama visos mūsu mūzikas žanros, izpaužas arī koros. #space Tā parādās kā žanriskuma iesaistīšana muzikālajā izteiksmē, kas var būt vai nu gluži vienkārši dažādu konkrētu sadzīves žanru — dejas, marša u. c. — ritmikas un faktūras izmantojums koru kompozīcijās, vai sniegties arī līdz konkrēta vēstures laikmeta dziesmu citējumiem. Protams, žanriskums kora kompozīcijās mūsu mūzikā nav nekas principiāli jauns, un viena otra autora kora daiļradē tas bijis sastopams aizvien. Tomēr jauna tendence ir tā, ka šim izteiksmes principam pievēršas arvien vairāk komponistu, pat tie, kuru individualitāte pati par sevi uz to nerosinātu. Acīm redzot, komponistu vidū arvien ciešāk nostiprinās atziņa, ka tā poētiski nosacītā valoda vien, kas dominē mūsu liriskajā kora dziesmā, šodien ir nepietiekama, lai sasniegtu izteiksmes tiešumu un īstumu, kādu prasa laikmets. Žanriskuma principu, turklāt konkrēta vēstures laikmeta sadzīves mūzikas citējumu veidā ar sekmēm izmantojis arī J. Līcītis latviešu sarkano strēlnieku tēmai veltītajā oratorijā «Jūs pārnākat» (1967; I. Auziņa vārdi). Komponista kora rakstība šinī darbā ir papildinājusies ar jaunām krāsām — kļuvusi līdzekļu ziņā brīvāka, tēlos elastīgāka, izteiksmē mērķtiecīgāka. Laikmetīgās dzejas izcilākajiem sasniegumiem ir atsaucies Jēkabs Mediņš, 1967. gadā komponējot kantāti ar tekstu no E. Mieželaiša grāmatas «Cilvēks». Šī skaņdarba izteiksmi nosaka komponistam raksturīgā liroepiski vispārinātā tēlainība. Ar skaidriem, it kā tipizētiem pastorāliem un heroiski episkiem tēliem kantātes mūzika pauž dabas apceri, ieved mūs liriski filozofisku pārdomu atmosfērā, sumina cilvēku jaunradītāju. 

* Jau agrāk savā paša daiļradē iedibinātas un nostiprinātas tradīcijas turpina arī Jānis Ivanovs, taču nesalīdzināmi aktīvāk par iepriekš minētajiem autoriem tām piesaistīdams radikāli jaunus izteiksmes līdzekļus. Apvienot savu romantisko daiļrades metodi ar mūsu gadsimta mūzikai bieži raksturīgo klaji tiešo, poētiski mazāk nosacīto motoriski dinamisko vai lineāri skaudro izteiksmību — tieši šajos sintēzes centienos meklējama J. Ivanova beidzamo gadu jaunrades stilistiskā savdabība. Jau sākotnēji J. Ivanova stils sevī oriģināli apvienoja romantiskas poēmas tipa psiholoģiski dramatisku ekspresiju ar ainaviski žanrisku vai vizuāli gleznainu tēlojumu. Sākot ar 9. simfoniju, šī pretstatu vienība ir tālāk sasprindzinājusies. Tagad komponista daiļradei, no vienas puses, ir raksturīgs saasināti ekspresīvs, konfliktējošs simfonisms (kas izaudzis no agrākā romantiskā poēmiskuma, piesātinoties ar laikmetiskāku dinamismu). Un tajā pašā laikā komponists neatsakās arī no bijušās ainaviski iztēlojošās simfoniskās metodes (kas ir tipisks nacionāli romantisko skolu lolojums, taču šobrīd J. Ivanova daiļradē ir spiesta pakļauties tai agrāk neraksturīgam visai spriegam emocionālam tonusam, sevišķam konfliktu asumam). Te var pat runāt par divu atšķirīgu simfonisma metožu saplūdināšanas tendenci, un tieši tas ir iemesls Ivanova beidzamo simfoniju izteiksmes neparastajam sasprindzinājumam, sabiezinātībai, mūzikas valodas daudzslāņainībai, masivitātei. Skaidri redzams, ka Ivanova mūzikā pēdējā desmitgadē arvien nozīmīgāku vietu ieguva polifonijas izteiksmes līdzekļi un it kā atkailinātāki tiešāks dinamisms, bet tajā pašā laikā savas pozīcijas ir saglabājusi arī ornamentāli figuratīva tehnika faktūras veidojumā, homofono saskaņu pašvērtīgā gleznainā izteiksmība un citi liroepiskā tēlojošā simfonisma principi. 
Tuvāk ielūkojoties atsevišķos mūzikas valodas elementos, gandrīz ikvienā no tiem atklājas šis savdabīgais duālisms; izteiksmes funkciju dubultošanās vai divpusība. Tā, piemēram, J. Ivanova skaņdarbu faktūrai raksturīgās četru ritmiski līdzvērtīgu nošu figūras un šo figūru atkārtojumu virknes, kuras 50. gadu opusos uzlūkojamas pārsvarā kā ornamentālas faktūras paņēmiens, beidzamajās simfonijās savas būtiskās funkcijas maina, lai arī ārēji joprojām ir pieskaitāms ornamentāli figuratīviem un savā ziņā pat t. s. «vispārinātās kustības» faktūras paņēmieniem. Proti, kad šādas figūras sastopamas ļoti saasinātā tonāli harmoniskā nostādnē vai arī — jo sevišķi — kad hromatizējas to intervālika, šīs figūras iegūst stipri piesātinātu intonatīvi ekspresīvu izteiksmību, jaunu svarīgu muzikāli psiholoģisku slodzi, kas tad nonāk savdabīgā konfliktā ar ornamentāli veidoto, it kā figurāli iztēlojošo metroritmisko un melodiskā zīmējuma kontūru. 
Lai arī izteiksmes lielo sabiezinātību J. Ivanova beidzamā perioda mūzikā vienā otrā gadījumā var sajust kā pretenciozu, taču jāatzīst, ka tieši šis ceļš — liroepisko un plastiski tēlojošo Sestās un Septītās simfonijas stilu bagātināt ar impulsīvi konfliktējošu un klajāk dinamisku izteiksmību — viņu ir novedis pie beidzamo gadu monumentālā, vispārināti dramatiskā simfonisma. Nav mazsvarīgi, ka pēdējo simfoniju augsti vispārinātais saturs kā labi iestrādātā zemē joprojām aug uz viņa agrākā vizuālās tēlainības pilnā simfonisma bāzes, kas, starp citu, palīdz atrast atslēgu arī tagadnes komplicēto filozofisko tēlu uztverei. #space Tik tiešām. Pat pašos lielākajos J. Ivanova šodienas opusu filozofiski dramatiskajos vispārinājumos ir jūtama īpata liriski episkā simfonisma zemaugsne ar tam raksturīgo gleznainību, stāstošo elementu, priekšmetisko plastiskumu. Pat kolorīta ziņā komponists ir saglabājis visai daudz no sākotnējā — latgalisks sērīgums un dabiski dziesmota noskaņa ievijas ikvienā no beidzamo gadu simfoniskajiem opusiem. Runājot par J. Ivanova romantiskajai daiļrades metodei raksturīgajiem kontrastiem un pretmetiem, kuru saknes dziļi ieaugušas viņa spēcīgajā mākslinieka individualitātē, ir jāatzīst, ka raksturotā muzikālās izteiksmības sfēru dubultošanās ir tos kāpinājusi un saasinājusi. #space Kā ikviena nopietna un dziļi dramatiska māksla, J. Ivanova šodienas simfonisms ietver dzīves īstenību un cilvēka apziņu to iekšējās pretrunās, pie tam parāda tās vispirms psiholoģiskā skatījumā. #space Aktivitāte un pašiegremde. Protests vai aprimšana sevī. Aicinājums uz trauksmainu nemieru un ilgas pēc mierīgas apskaidrotības, mājīguma. Pārspēt sevi vai samierināties. Lūk, manuprāt, daži no svarīgākajiem muzikāli psiholoģiskajiem pretmetiem, uz kuriem balstās J. Ivanova daiļrades metode un kuri piešķir tai raksturīgus individuālus vaibstus. #space Teiktais nenozīmē, ka komponists vienīgi svārstītos starp pretstatiem, — jo asāki tie ir un jo augstāk bango kaisme un patoss, jo spēcīgāk viņa mūzikā izpaužas arī cilvēka izšķīrējas un lēmējas gribas intensitāte. Vēl vairāk. J. Ivanovs pretmetus neatstāj tikai psiholoģiskā sfērā, bet ar muzikāli žanriskiem, dramaturģiskiem u. c. reālistiskās metodes paņēmieniem liek tos skatīt arī sabiedriskā aspektā, un tādējādi mūsdienu pasaules lielās sociāli vēsturiskās problemātikas ietvērumā ar bezprogrammas mūzikas līdzekļiem izpaužas viņa mākslas reālisms. Mūsdienu dzīves realitāti J. Ivanova mūzika atspoguļo vienmēr — protams, arī tur, kur tā izmanto romantisko daiļrades metodi. Viņa simfoniskie darbi vispārinātos tēlos pauž mūsdienu pasaules revolucionārās pārveidošanas dramatismu. Tēlu iekšēji konfliktējošais raksturs sasaucas ar laikmeta lielo sociāli vēsturisko konfliktu — progresa un jauncelsmes spēku cīņu pret reakcijas centieniem apturēt vēstures ratu un iegrūst pasauli kara bezdibenī. Simfoniju tēli un dramaturģija apstiprina aktīva un darbīga cilvēka koncepciju, — tas ir mūsu laikabiedrs, kas apzinās savas iespējas sekmēt cilvēces progresu un, pārvarot šķēršļus, neatlaidīgi tiecas uz šo mērķi. Tālāk — ja mūzikas idejiski emocionālais saturs iegūst tik lielu vispārinājumu, ka paceļas pāri individuāli psiholoģiskajam aspektam un kļūst plašāks par vēsturiski norobežotu sabiedrisku problēmu atspoguļotāju, tad varam runāt par filozofisku simfonismu. #space Jāņa Ivanova daiļrades pamatmetodei pēdējos gados sevišķi raksturīgi ir centieni likt izjust laikmeta pulsu jau ar pašu muzikāli psiholoģiskā pārdzīvojuma asumu, ar šajā sfērā risināto problēmu lielumu, ar maksimāli kaismīgu un saviļņoti personisku izteiksmes pamattoni. Sociālo un filozofisko tematiku viņš fokusē savu simfoniju varoņa — stipras un aktīvas personības iekšējo pārdzīvojumu prizmā, un tā pirmām kārtām ir paša komponista mākslinieciskās individualitātes prizma, autora apziņas balss. 
Centieni laikmeta lielās tēmas sniegt minētajā romantiski psiholoģiskajā tvērumā uzliek šai metodei slodzi, kas tai tikko ir pa spēkam un noved muzikālo izteiksmi līdz ārkārtējam, jau sevi izsmeļošam sasprindzinājumam. Viņa 12. simfonija («Sinfonia energica»; 1967) ir solis   jaunas izteiksmes konkrētības un mērķtiecības virzienā. #space Salīdzinājumā ar divām iepriekšējām šās simfonijas skaņu valodā ir jaušamas ciešākas asociatīvas saites ar konkrētiem dzīves realitātes tēliem: vai tas būtu mazo bungu tremolo moments, kurš tēlaini konkretizē mūzikā jaušamo cīņas procesu, vai tā būtu marša žanriska epizode vai vēl kāda cita reālās īstenības asociācija — šādas šķietami nenozīmīgas detaļas ienes svaigu konkrētību un tēlainu domas skaidrību augsti vispārinātajā simfonijas valodā un ir apsveicamas kā J. Ivanova filozofiskā simfonisma bagātinājums. 
Skaidrība un kodolīgums raksturo jau izcili koncentrēto simfonijas piecu taktu ievadu — muzikālu epigrāfu, kas pēc tam vairākkārt sevi atgādina skaņdarba dramaturģijas mezglu punktos. #space Otrajā daļā jāatzīmē reljefā skaidrība, ar kādu trīskārt tiek pretstatītas abas dialoģizējošās tēmas — stīgu grupas jautājošā frāze un majestātiskais augšupejošais gājiens metāla pūšamajos instrumentos. #space 10. simfonijas «Dialogs» (tā saucas tās 1. daļa) bija veidots drīzāk monoloģiskā ievirzē — it kā iekšēja cīņa sevī, bet šeit — 12. simfonijā dialoģizējošās puses ir tēlaini tik skaidri lokalizētas, ka izraisa pat spilgtas teatrāli vizuālas asociācijas. Trešā daļa, blakus minot, visskaidrāk atgādina par J. Ivanova šodienas daiļrades saitēm ar kādreizējo viņa gleznaino, liroepisko simfonismu — galvenās tēmas intonatīvi ritmiskā uzbūve to tuvina tai raksturīgajai pastorālajai tēlainībai, kas tik bagāti pārstāvēta un izkopta visā viņa līdzšinējā jaunradē. Par mūzikas valodas skaidrošanos un konkretizēšanos visjūtamāk liecina fināls, kura tēlos ir skaidri jaušams marša un dejas žanru pamats. 
Ir viegli saprotams, ka Jāņa Ivanova ceļš no liroepiskajām, plastiski tēlojošajām 50. gadu simfonijām uz vispārināti dramatisku un filozofisku simfonismu nevarēja neizraisīt darbus, kuros tēlu un domu abstrahēšanas process aizgāja visai tālu. Šķiet, 12. simfonija slēpj sevī sākumu ceļam uz jaunu, augstāku vienkāršību, konkrētību, skaidrību. 
Vēl jūtamāk nekā 12. simfonijā muzikālās izteiksmes noskaidrošanās un atsvaidzināšanās izpaužas J. Ivanova klavierdarbos, kas uzrakstīti divos pēdējos gados, it īpaši Skicējumā b moli un Mazurkā (1967). Harmoniskās valodas smalkajās niansēs, mūzikas tēlu līdzsvarotajā plastikā, jūtu un intelekta svētīgajā līdzsvarā, kas raksturo šos darbus, ir jūtams savdabīgs pārvarētu un noskaidrojušos pretrunu skaistums. #space Ir apvaldīts pretstatu cīņas patoss, no tā dzimis dabiskums un skaidrība. Pretmetu pretpoli var atkal atgriezties mierīga līdzsvara stāvoklī, kurš gan joprojām ir pilns kaismes un valdzinājuma, taču ir iekšēji viengabalains. #space Dramatisma galējības ir nomainījis kristālisks izteiksmes smalkums. Tā vizmo tikko atdzisušas lavas kristāli, estētiski disciplinētā un smalkā formā mums liekot izjust stihijas skaistumu. 
* Ādolfa Skultes beidzamo gadu centrālais darbs ir balets «Negaiss pavasarī» (1967; A. Ozoliņa un M. Garšēvicas librets). Komponista daiļrade baleta žanrā ir cieši savijusies ar viņa simfonismu. Atcerēsimies abu šo mūzikas jomu mijiedarbību simfonizētajā «Brīvības saktas» pirmajā redakcijā (1950) un simfoniskajā «Horeogrāfiskajā poēmā» (1957); arī simfoniju krāšņajā, plastiski vērienīgajā skaņu rakstā ir skaidri jūtamas tiklab simfoniķa, kā baletmūzikas komponista dotības. Simfoniķa rokraksts izpaužas arī baletā «Negaiss pavasarī», it īpaši spilgtajā instrumentācijā. Gan muzikālo formu un struktūru nevainojamā atbilstībā savam uzdevumam, gan precīzi izsvērtajos kontrastos, gan nekļūdīgas gaumes diktētajos izteiksmes līdzekļos — visur jūtama meistara roka. #metonymy Tajā pašā laikā nevar nepamanīt, ka iepriekšējā daiļradē aprobēts domāšanas un izteiksmes veids jūtami dominē pār muzikālo ideju un formu īstas jaunradīšanas procesu. 
Vai baletmūzika var viscaur balstīties uz reiz atrastajiem muzikālās izteiksmības paņēmieniem vai arī tai arvien jābūt novatoriskai — šā jautājuma izsmeļošs izrisinājums prasītu pārāk daudz laika un vietas. Manuprāt, var pieņemt, ka ir iespējams arī pirmais ceļš, lai arī tas slēpj sevī bīstamu ilustratīvisma draudu. Šis ceļš ir iets baletā «Negaiss pavasarī». Tomēr, iepazīstoties ar baletu, netieku vaļā no nožēlas, ka šoreiz A. Skulte nav sniedzis principiālus mākslinieciskus jaunatklājumus. No šā viedokļa komponista ievērojamākais darbs joprojām paliek «Brīvības sakta», kurā viņš izvirzīja un realizēja savu svaigi oriģinālo mūzikas nacionālās savdabības koncepciju, kā arī izstrādāja raksturīgo harmonisko valodu, sintezējot postimpresionisma harmonijas sasniegumus un tautas mūzikas seno skaņkārtu īpatnības. Acīm redzot, komponists šoreiz bija izvirzījis pieticīgākus mērķus un uz to varbūt vedināja arī necilais dramaturģiskais materiāls, — tāpat kā librets šeit risina ordināras, jau tipizējušās baletiski dramatiskas situācijas, arī mūzika ietver labi pazīstamu, postimpresionistiski krāšņam un dekoratīvam uzvedumam tipisku baletiski muzikālu tēlainību un stilistiku, lai arī, nenoliedzami, to dara visai spilgti, aizraujoši, talantīgi. īsi sakot — tas ir balets par baletu, un tā ir baletmūzika par baletmūziku. Nevar noliegt libreta un mūzikas labo saskaņu pašreizējā baleta kopējā koncepcijā, bet ir viegli iedomāties, ka šāds atvieglots muzikālais risinājums izrādītos ilustratīvs, tiklīdz baleta psiholoģiskais saturs būtu dziļāks. #space Beidzamajos gados Ā. Skulte ir bagātinājis koru repertuāru ar vairākām lielas formas dziesmām («Meži šalc», «Kā guļ bērni», «Pali»). Šajā sakarībā mēdz runāt par tradicionālās latviešu kora balādes atdzimšanu. Pievienojoties atziņai, ka šīs lielformas dziesmas ir iepriecinoša un nozīmīga parādība mūsu mūzikā dominējošo miniatūrdziesmu vidū, jāapzinās ne vien to kopība ar klasisko kora balādes žanru, bet arī atšķirības, un ir jānorāda, ka ne katra no tām būtu dēvējama par balādi. Dziesmas «Meži šalc» izteiksmes veidu var raksturot kā tās liriski episkās kontemplācijas izvērsumu episki plašāku līniju stāstījumā, kurš jau ir labi pazīstams mūsu beidzamo gadu miniatūrajās liriskajās kora impresijās. Protams, Ā. Skultes lielajās dziesmās mēdz būt lielāka tēlu dažādība, ko izraisa ne vien sekošana izvēlēto teksta tēlu kontrastiem, bet arī paša komponista muzikālās iztēles sazarošanās kontrastējošos tēlaini emocionālos noskaņojumos un lielāka iztēles patstāvība, nekā tas ir vidusmēra šodienas kora miniatūrās. Šinī ziņā sevišķi zīmīga ir sieviešu kora dziesma «Kā guļ bērni» (M. Čaklā vārdi), kur komponists nelielo lirisko dzejoli ir izvērsis plašā kontrastējošu noskaņu ainā un, radikāli saasinot dzejoļa satraucošo zemtekstu, radījis pilnīgi patstāvīgu teksta muzikālo izlasījumu. Savukārt «Pali» (I. Auziņa vārdi) pēdējās desmitgades kora dziesmu vidū izceļas ar spirgtu un spēcīgu dinamismu, iekšēju aktivitāti, pašapliecinātāju spēku. #space Taču atšķirībā no klasiskās kora balādes pamattipa šajās dziesmās nav tēlu dramatiskas izaugsmes lielās vienlaidu līnijās, episkais elements nav sajūtams kā dramatisku zemstrāvu rezultāts. Tādēļ tās dziesmas, kurās nav arī episki dramatiska sižeta, ir tuvākas kora poēmas žanram un nav balādes. Pat vienīgajā A. Skultes beidzamo gadu dziesmā, kura pamatoti būtu dēvējama par balādi («Meži šalc»), dramatiskā elpa ir īsa, un  te skaidri izpaužas liriskās kora dziesmas ietekmes. Tas nav pārmetums komponistam. Būtu naivi sagaidīt, lai dziesmās par šodienas tēmām atgrieztos kādreizējais balādes tips, kas ir pavisam cita laikmeta radīts. Balādiska dramatisma vietā šajās liroepiskajās un poēmiskajās A. Skultes dziesmās ir detalizētāks noskaņu izzīmējums un konkrētāks, vairāk empīrisks izjūtu tēlojums mūzikā. Ar to tās atspoguļo gan raksturīgas pēdējā gadu desmita dzejas iezīmes, gan arī kora mūzikā valdošās tradīcijas. To žanriskās īpatnības ir mūsu laikmeta likumsakarīgi nosacītas. 

Marģera Zariņa mūzikas stilistiskais diapazons šobrīd ir visai plašs un elastīgs. Ja jautājam, kāds īsti ir viņa individuālais stils, tad atbilde varētu būt: viņa stils ir stilu sintēze, piemērots ikreizējiem izteiksmes mērķiem; pie tam šās sintēzes raksturs atspoguļo viņa vienreizīgo individuālo komponista īpatnību — mūzikas spilgto teatrālo tēlainību, fantāzijas artistiskumu. 

Piecos, desmit pēdējos gados M. Zariņš sevišķi mīl izmantot muzikālās stilizācijas izteiksmes iespējas, nereti pievēršoties arī muzikālā šarža paņēmieniem. Te komponists it kā ironiskā rakursā parāda kāda noteikta mūzikas stila vai izteiksmes paņēmiena vājās puses. Vienā gadījumā tas ir, piemēram, dažkārt mūsu vokālajā mūzikā vēl sastopamais vēlromantiskais sentimentālisms, kuru M. Zariņš parodē vienā otrā kora opusā. Citkārt tas ir 17. un 18. gs. itāliešu bel canto, kas, vēsturiskās operas-vodeviļas «Svētā Maurīcija brīnumdarbs» (1965) varoņu lūpās izstilizēts, #metonymy svaigi oriģinālā veidā atsedz situāciju vai pašu personāžu komiskumu, kā arī — plašāk skatot — parodē tradicionālās operas štampus. #dysphemism Saržējumi, protams, vēl neizsmeļ visu M. Zariņa muzikālās stilizācijas izteiksmību, ar kuras palīdzību komponists savā daiļradē panāk visai savdabīgu, elastīgu muzikāli estētisko redzes loku. #space Bet šī viņa daiļrades īpašība savukārt nozīmīgi sekmē mūziķu izpildītāju un klausītāju auditorijas muzikālās apziņas paplašināšanos, bagātināšanos. #space M. Zariņa pēdējo gadu lielākais instrumentālais opuss ir «Koncerts klavierēm un čembalo ar simfonisko orķestri» (1967). Tāpat kā agrākajos komponista instrumentālajos darbos, šeit mūzikas stiprā puse ir reljefi konkrētā, kodolīgiem akcentiem piebārstītā un, gribētos teikt, scēniskā tēlainība. Stilistisko paņēmienu daudzveidība te nav tomēr atradusi tik skaidru un noteiktu kopsaucēju, kā tas ir nesenajos komponista vokālajos opusos. M. Zariņa vokālajos darbos arī teksts allaž ieliek klausītāja rokās atslēgu mūzikas stilistiskās izteiksmības uztverei, bet šeit līdzekļu daudzveidība vietām jau šķiet raiba, prasīt prasītos pēc to norobežošanās ap kādu noteiktāku stila ievirzi. Strādājot tādā pašā sintētiskā stilā, kā to mēdz M. Zariņš, šodien viņam izvirzās arī muzikālās kompozīcijas tehnikas vienotības problēma. Proti, šī problēma gan automātiski atrisinās tiem komponistiem, kuri vairāk vai mazāk konsekventi seko vienai noteiktai kompozīcijas tehnikai, turpretī M. Zariņam šodienas daudzveidīgo tehnisko iespēju apstākļos tā kļūst sarežģīta, — ieklausoties Koncerta izteiksmes līdzekļos, šķiet, ka komponists brīžiem nav skaidri izvēlējies robežu starp «iespējams ir viss» un «šoreiz vispareizāk ir tā». #space Nebūt neaicinot komponistu norobežoties tikai kādā vienā kompozīcijas tehnikā, gribētos tomēr no viņa gaidīt lielāku mērķtiecību un konsekvenci dažādo tehniku un stilistikas līdzekļu izmantojumā — lai vienojošais elements būtu kaut arī tikai maksimāli skaidra un noteikta poētiskā ideja. #space 

* Pauls Dambis, kura kompozīcijas sāka piesaistīt uzmanību 60. gadu vidū, ir trīs četros gados paspējis iezīmēt dažu labu savdabīgu vaibstu mūsu mūzikā. Lai arī pagaidām vēl pāragri runāt par viņu kā par pilnīgi nobriedušu mākslinieku un starp viņa kompozīcijām diez vai atradīsies kāda, kas būtu pelnījusi brieduma darba nosaukumu, tomēr P. Dambja raksturīgākie jaunrades centieni šobrīd jūtami atdzīvina visu mūsu mūzikas kopainu. Šie centieni iezīmējas ar katru dienu skaidrāk, un gandrīz ikvienam no tiem ir novatoriska ievirze. P. Dambis tiecas paplašināt šodienas mūzikā radoši izmantojamo tradīciju loku, pievēršoties renesanses un viduslaiku vokālo stilu izteiksmes līdzekļiem. Gan tiesa, pirmajos šādas ievirzes darbos — kora poēmā «Džordāno Bruno sārts» (1965; P. E. Rummo vārdi) un četrās dziesmās ar Petrarkas vārdiem «Laurae cantum» (1966) — citu laikmetu mūzikas valodas atdarinājums vēl bija, manuprāt, pārlieku tiešs un klajš, tas prasīt prasījās pēc dziļākas sintēzes ar šodienas kora stilu. #space  solis uz priekšu ir svaigi oriģinālā 3. daļa oratorijā-svītā «Zilā planēta» (1967). 
Tālākas pagātnes tradīciju radoša apguve ir daļa no lielās vispārējās aizraušanās ar aizgājušo laikmetu mākslu, kas vērojama šodienas mākslas pasaulē un izpaužas dažādās tās nozarēs. Viens no galvenajiem šās aizraušanās cēloņiem ir mūsdienās pieaugusī interese par cilvēka personības problēmām, kas iegūst savdabīgu «neohumānisma» pieskaņu un rosina pievērsties personības ģenēzei cauri vēstures laikmetiem un, protams, vērīgi ieskatīties arī cilvēces gara attīstības spogulī — pagātnes mākslas darbos.1 Domāju, ka P. Dambja radošajai interesei par citu laikmetu mūzikas izteiksmes līdzekļiem būs principiāla nozīme mūsu kora dziesmas estētisko un stilistisko ietvaru paplašināšanā. #space Atjaunotas kora valodas meklējumos jaunais komponists iet arī citos daudz radikālākos virzienos. Lineārā polifonija, kora deklamācija un sonoristikas elementi, diatoniskas gammas pakāpju nejauši disonējoši sablīvējumi — šie līdzekļi, kurus vēl nesen uzskatīja par ārkārtējiem vai pat neiespējamiem, pirmo reizi raibā virknē un, manuprāt, vēl bez pietiekami mērķtiecīgas atlases parādījās kora svītā «Kurzemes burtnīca» (1967). #space Trīs vokalīzes jauktajam korim, soprānam, vibrofonam un trim triangolo «Canzone dc dormire» (1968), kuras pa spēkam vienīgi specializētiem koriem, ir īsts sonoristikas līdzekļu izmēģinājuma «laboratorijas darbs». Tikai laboratorijas darbā var attaisnot tik izšķērdīgu kora spēku izmantošanu, liekot iestudēt daudzos sonoristikas efektus, turklāt bez nozīmīgas tekstuālā satura ievirzes. Toties ciklā sieviešu korim, soprānam, arfai, flautai un kontrabasam «Sērdieņu dziesmas» (1968; latviešu tautas dziesmu vārdi), kuram autors, acīm redzot, iecerējis plašāku pielietojumu mūzikas dzīves praksē, sastopam labāku mākslinieciskā mēra izjūtu novatorisko izteiksmes līdzekļu izvēlē, to mērķtiecīgu sintēzi ar tradicionālāku kora leksiku. Šis ir darbs, kurā P. Dambja rakstība izpaužas savā pašreizējā briedumā. Manuprāt, šobrīd visnozīmīgākais P. Dambja ienesums mūsu mūzikā ir viņa darbs latviešu tautas daiļrades laikmetīgā interpretācijā. P. Dambis pauž jaunu attieksmi pret folkloru, un te viņam svarīgākais žanrs nav vis tautas melodiju apdares, bet vokāli cikli solistam vai korim ar tautas tekstu un folkloristiskā garā stilizētu mūziku. Apzīmējums «stilizācija» šeit nav visai precīzs un šoreiz nozīmē to, ka komponists izvēlas raksturīgākos, autentiskākos, spilgtākos tautas mūzikas paņēmienus un savā oriģinālmūzikā saasina vai viegli modificē to izteiksmību, šim nolūkam izmantojot arī mūsu laikmeta jaunos mūzikas valodas elementus. Te ir dažādi ceļi. Vienā gadījumā tas notiek, aprobežojoties ar bitonālu vai lineāru balsvedību, — cikli balsij ar klavierēm «Sieviešu dziesmas» (1966) un «Vidzemes kalendāra dziesmas» (1967). Citā gadījumā tai līdzās kora partijā tiek iesaistīti arī sonoristikas, kora deklamācijas u. c. izteiksmes līdzekļi, — jau minētie cikli «Kurzemes burtnīca» un «Sērdieņu dziesmas». P. Dambis sameklē stilistiskas saites starp tautas mūzikas elementiem un mūsdienu profesionālās mūzikas izteiksmes paņēmieniem, viņš it kā parāda laikmetīgās muzikālās ekspresijas tālās saknes arī folklorā un tādējādi paceļ tautas mūziku līdz t. s. «mūsdienīgajam skanējumam» (t. i., galvenokārt akcentējot tajā saasinātas un kontrastainas psiholoģiskās ekspresijas elementus). #upisgood #space 

«Sieviešu dziesmas» citu ciklu vidū visvairāk pelna nosaukumu — tautas mūzikas stilizācija. Pret to nebūtu nekas iebilstams, un visu izšķir atbilde uz jautājumu, cik šajā stilizācijas procesā ir ieguldīts autora paša jaunradošās attieksmes, t. i., cik te ir autora personības, viņa domu un emociju dzīvo elementu, kuri vienīgie spēj piešķirt mākslas darbam izjūtas patiesīgumu. Manuprāt, šajā visagrīnākajā ciklā to ir pamaz. Mūzika te atstāj iespaidu galvenām kārtām tikai ar labi pārbaudītu tautisku izteiksmes paņēmienu atlasi un mērķtiecīgu izmantojumu.  «Kurzemes burtnīcai», kura arī ir zināmā mērā stilizācija, noteikti ir piešķirama priekšroka — pat neraugoties uz tās nenosvērto, vietumis pārblīvēto, stilistiski mazāk skaidro izteiksmi. #space «Kurzemes burtnīcā», kā arī «Sērdieņu dziesmās» izjūtam vairāk autora individuālā ienesuma, kurš izpaužas attieksmē pret stilizējamo materiālu. Ar ko raksturojas jaunā izteiksmība, ko P. Dambis ienes folkloras traktējumā? Par «Sērdieņu dziesmām» autors ir izteicies: «Skaņdarba mūzikas valodā turpināta «Kurzemes burtnīcā» iesāktā līnija — veidot latviešu tautas mūzikas tradīcijām tuvu skaņu rakstu, raksturīgās noskaņas un sadzīves tēlojumu. Bez šaubām, tas viss tiek skatīts caur mūsdienu prizmu.» #Q [Pauls Dambis] 1 Kā konkrēti izpaužas šī «mūsdienu prizmas» refrakcija? Manuprāt, svarīgākais ir tas, ka P. Dambja folkloristiskajos skaņdarbos tiek paplašināta tautiskās emocionālās izteiksmes tradicionāli latviskā līnija, tomēr tai pašā laikā saglabājot tradicionāli latviskos formas elementus, un tieši šī divvienība izraisa savdabīgo estētisko efektu. #space Tas tiek sasniegts pirmām kārtām, dažādi izgaismojot tautas mūzikas valodu ar 20. gs. mūzikas jaunajiem stilistiskajiem paņēmieniem. Bet nereti līdzīgs mērķis P. Dambja mūzikā tiek sasniegts arī pa gluži pretēju ceļu — atsedzot un pasvītrojot folkloras izteiksmības ārkārtējo pirmatnējo vienkāršību, naivi atklāto vaļsirdīgumu. P. Dambja folkloristiskie opusi izraisīja ātru un labvēlīgu sabiedrības rezonansi. To it sevišķi veicināja apstāklis, ka tie parādījās periodā, kad mūsu komponistu darbā ar tautas daiļradi bija iestājies atslābums, it īpaši kamermūzikas žanros, jo iepriekšējās tautiskuma koncepcijas šķita sevi izsmēlušas. #space P. Dambja mākslinieciskais sniegums šajā žanrā pilnveidojas ar katru jaunu opusu, tas liek novēlēt jaunajam komponistam vēl aktīvāku radošu pieeju — lai tautiskās stilizācijas skaņu raksturojums nekur nepavīdētu kā kails režģis, bet vienmēr būtu oriģinālas izdomas un izjūtas piepildīts. #space

* Pievēršoties P. Dambja muzikālās domāšanas īpatnībām, vispirms aplūkojama viņa filmu mūzika, jo tā labi atklāj šo īpatnību vienu būtisku pusi — tēlaini konkrēto un poētiski simbolisko muzikālo asociatīvismu. Šī muzikālās domāšanas ievirze balstās vispirms centienos ar skopiem, lakoniskiem līdzekļiem veidot kodolīgu muzikāli asociatīvu tēlu. Mēģinājumi ar skaņas līdzekļiem sniegt filmā skopus, bet konkrēti priekšmetiskus raksturojumus un savdabīgus poētiski simboliskus mājienus radās kā reakcija pret 40. un 50. gados valdošo kinomūzikas praksi, kura dokumentālajās filmās izmantoja gandrīz nepārtrauktu pilna simfoniska orķestra skanējumu un tiecās galvenokārt uz plašiem tematiskiem un emocionāliem vispārinājumiem. «Poētiskā kinematogrāfa» estētika šo vispārināto un amorfo muzikālo fonu, kurš bieži vien visai uzmācīgi un viennozīmīgi «teica priekšā» filmas ideju, noraidīja kā pārāk retorisku un tā vietā arī mūzikai izvirzīja priekšmetiskas konkrētības prasību. Par pirmo redzamāko jaunā poētiski asociatīvā kinomūzikas virziena pārstāvi (dažus gadus pirms P. Dambja) kļuva Ļudgards Gedravičs. Taču, ja viņa daiļradē drīz sāka dominēt cita — psiholoģiski raksturojoša un analītiska pieeja dzīves parādībām, tad P. Dambis, kura individualitāte izrādījās poētiskā kino estētikai vēl tuvāka, palika poētiski tēlojošās kinomūzikas ietvaros un to attīstīja tālāk arī vēl tad, kad poētiskā kinematogrāfa ietekme mūsu dokumentālajās filmās pirms dažiem gadiem sāka mazināties. #space Raksturīgi, ka centieni sniegt plastiski priekšmetisku izteiksmi P. Dambja filmu mūzikā atspoguļojas pat jau orķestra vai ansambļa sastāva izvēlē. Komponists izmanto gandrīz bez izņēmuma vienīgi tos instrumentus un spēles paņēmienus, kuri īpaši pasvītro skaņas un tās izraisīšanas materialitāti, skaņas priekšmetiski asociatīvo aspektu: visdažādākā tipa sitamos un zvanošos instrumentus, arfu, koka pūšamos (it sevišķi to trillerus un ornamentālas zīmējuma figūras), bet stīgu instrumentus un klavieres viņš pielieto galvenokārt kā strinkšķināmos. Varētu minēt arī veselu virkni melodisko, harmonisko un faktūras līdzekļu, kas kalpo tiem pašiem centieniem, — visumā tie radušies no muzikālā impresionisma tradīcijām. 
Jau minēju, ka priekšmetiski asociatīvais tēls P. Dambja mūzikā nepilda skanošas ilustrācijas funkcijas, bet ir poētisku asociāciju un liriskas izjūtas nesējs. Šī asociāciju paustā informācija dažkārt skar tik plašas dzīves parādības, ka priekšmetiskais tēls iegūst pārsteidzoši lielu simbolisku vispārinājumu. Tā tas notiek, piemēram, īsfilmā par Latvijas etnogrāfisko brīvdabas muzeju («Senā saule») un citās tautas vēsturei un mākslai veltītajās filmās. Senatnīgs zvanu motīvs kopā ar pastorālu, bet vienlaikus noslēpumaini krēslainu, guldzošu klarnetes trilleri zemā reģistrā kļūst par asociatīvu tautas senatnes tēlu. Turpmāk šī un citas etnogrāfisko atribūtiku vai sadzīvi raksturojošas skaņu asociācijas, ieguvušas savdabīgu tēlainu simbolu izteiksmību, sastopamas arī komponista simfoniskajā «Svētku mūzikā» (1967), sniedzot it kā plastisku tautas sadzīves, dabas un daiļrades tēlojumu. Šī vienkāršā, konkrēti priekšmetiskā izteiksmība, runādama galvenokārt uz sajūtām, taču spēdama nest arī plašu simbolisku vispārinājumu, liek it kā no jauna izjust to, ka lielās esamības patiesības slēpjas ne tikai abstrakciju augstumos, #metonymy bet caurstrāvo ikvienu dzīves šūnu, ka tās ir pieejamas ne tikai ar intelektuāli loģiskās domāšanas aparātu, bet sataustāmas ikvienā konkrēti un intensīvi tvertā dzīves parādībā, un tas ir šās metodes lielākais valdzinājums. #space Šāda izteiksmība ir apbrīnojami atbilstoša tautas senatnes, tās vēstures tēlojumam (it īpaši gan etnogrāfiskā, taču arī sociāli vēsturiskā aspektā — piemēram, teiksmaini fantastiskā, bet arī intīmi konkrētā mūzika latviešu sarkano strēlnieku «gājiena» kadros televīzijas filmā «Latvijas vitrāžas»). «Etnogrāfiskā» izteiksmība šai metodei sevišķi padodas tādēļ, ka te mūzikā savdabīgā mākslinieciski nosacītā formā it kā atdzimst dabiskā lauku cilvēka izjūtu slānis, dzīves uztveres konkrētība. 
Protams, ar tikko teikto es nebūt nevēlējos radīt iespaidu, it kā Dambja poētiski asociatīvajai izteiksmībai būtu tikai šāda šauri specifiska ievirze. Neaizmirsīsim, ka plastiskā tēlainība te ir savdabīgās attiecībās ar liriku, un par to arī jau ir bijusi runa. Liriski poētisks iejūtīgums un spilgtā dabas izjūta piešķir šai izteiksmībai nereti pat romantiskas īpašības, kuras tomēr ir atšķirīgas no tradicionālā romantisma ar to, ka lirika te parādās tikai priekšmetiskas tēlainības tērpā, it kā materializējusies. Šī P. Dambja raksturīgā izteiksmība sasaucas arī ar to ainaviski iztēlojošo skaņu rakstu, kam izcila loma latviešu klasiskajā mūzikā, tāpat kā citās 19. un 20. gs. nacionālajās komponistu skolās. Bet salīdzinājumā ar klasiku P. Dambis vairāk izstrādā minēto konkrēti priekšmetisko, plastisko tēlainību, šai virzienā ejot pat līdz sonoristikas līdzekļiem, kā arī, no otras puses, tiecas pēc plašākas poētiski asociatīvas simbolikas.1 
P. Dambja muzikālās domāšanas otra raksturīgākā iezīme ir muzikālās formas un struktūras lielā izteiksmes loma. Proti, komponists prot formēt un veidot sākotnēji neparastu muzikālo tēlainību ar tādu loģiku, ka galu galā tā pārliecina, jo skaņdarba attīstības gaitā šis dzirdes pieredzei svešais «jēlmateriāls» noformējas «pēc skaistuma likumiem». Šāda muzikālās domāšanas iezīme piemīt daudziem mūsdienu (protams, ne tikai mūsdienu) komponistiem, tā ir jau kļuvusi par vienu no raksturīgām tradīcijām mūsu laikmetā — laikmetā, kad mūzika it īpaši aktīvi un forsēti apgūst jaunus dzīves īstenības ritmus, intonācijas, skaņu tēlus. #musicae Par spilgtākajiem šās tradīcijas dibinātājiem, manuprāt, jāuzskata Stravinskis un Prokofjevs. Par Prokofjevu trāpīgi šajā nozīmē izteicies Sergejs Eizenšteins, rezumējot pārdomas par muzikālā tēla ģenēzi viņa mūzikā šādā teikumā: «Šķietamu nejaušību sablīvējumu viņš prot traktēt kā atbilstošu noteiktai likumsakarībai.»1 
Šī iezīme izpaužas galvenokārt P. Dambja instrumentālajā kamermūzikā (trīs stīgu kvarteti, trīs klaviersonātes u. c.), kur komponists nereti atsakās no poētiski asociatīvās metodes par labu stingri grafiskam rakstības veidam. Te vairs galvenais nav tā tēlainība, kas piemīt zināmām intonācijām un citiem mūzikas valodas elementiem asociatīvi, bet komponists pievēršas neparastākiem, vispārināti nosacītākiem intonatīvi harmoniskiem un ritmiskiem kompleksiem, kurus viņš tad skaņdarba attīstības gaitā pakāpeniski noformē noapaļotā tēlu sistēmā ar iekšēji likumsakarīgas formas līdzekļiem. #space Citiem vārdiem — te procesuālā muzikālā izteiksmība izšķiroši dominē pār tēlojoši asociatīvo. Nav noliedzama P. Dambja prasme ar formas līdzekļiem piešķirt harmoniska skaistuma vaibstus pašiem negaidītākajiem, izteiksmē novatoriskiem intonatīvajiem veidojumiem, piespiest klausītāju nenogurstoši sekot muzikālās domas gaitai. To vērojam, piemēram, 3. stīgu kvartetā (1966), 3. klaviersonātē (1968), arī poēmā korim, teicējam un klavierēm «Ikars» (1966; E. Mieželaiša vārdi) un zināmā mērā pat folkloristiskajos opusos. Daži skaņdarbi liecina arī par to, ka komponists reizēm ir it kā pārlieku aizrāvies ar šo muzikālās izteiksmes procesuālo pusi un tad mūzikai, manuprāt, ir pietrūcis individualizētas tematiskas slodzes, formas attīstībā ir ieviesusies nespēcīga pašatkārtošanās —2. klaviersonātes (1965) un 2. stīgu kvarteta (1966) pirmajās daļās. 
Šī loģiski konstruktīvā, procesuālā muzikālā domāšana šobrīd P. Dambja daiļradē pārliecinoši izpaužas tikai samērā neliela apjoma un neizvērstas formas kompozīcijās. Tā ir, manuprāt, pārlieku šķirta no otras viņa izteiksmes iezīmes — poētiski asociatīvas tēlainības. Šī izteiksmes paņēmienu atsevišķība, kas, blakus minot, liecina, ka komponista individuālais muzikālais stils ir pagaidām vēl nenobriedis, sagādā grūtības, radot komplicētākus skaņdarbus ar izvērstāku tēlu sistēmu un formu. Domāju, ka visredzamāk šīs kompozicionālās un dramaturģiskās grūtības ir izpaudušās oratorijā-svītā «Zilā planēta». Šeit dominējošais poētiski asociatīvais tēlojums šoreiz izrādās pārlieku statisks, lai piešķirtu viengabalainību tik lielam skaņdarbam, — te prasīt prasītos pēc muzikālo tēlu izaugsmes plašākās līnijās, kas spētu izraisīt kompozīcijas muzikāli dramaturģiskajām idejām nepieciešamo objektīvi vispārinošo noapaļojumu. #space Arī senās deju svītas daļu nosaukumi, kas šoreiz vairāk vien formāli doti atsevišķiem oratorijas posmiem, nespēj iedvest statiskajām skaņu celtnēm grāciju, ar kādu šie nosaukumi paši par sevi asociējas, — kurante, sarabanda, galjarda utt. Šī oratorija, kā arī — mazākā mērā — dažs labs cits P. Dambja opuss rada iespaidu, ka komponists, novatorisma vārdā pilnīgi pamatoti ignorēdams klausītāju uztveres inerci, šķiet, atstāj novārtā arī uztveres psiholoģijas prasības. Taču uztveres psiholoģija nebūt nav izaugusi no konservatīvisma vai citiem sliktiem paradumiem, bet gan pamatojas noteiktās likumsakarībās, kuras cilvēka psihei objektīvi piemīt un nedrīkstētu tikt ignorētas. 
«Zilā planēta», kā arī Koncerts-rekviēms diviem koriem, divām zēnu balsīm un ērģelēm (1967; I. Lasmaņa vārdi) liek vēlēties arī, lai komponists savas novatoriskās muzikālās idejas nekad neatstātu atjautīgu muzikālu skicējumu līmenī un neatšķaidītu tās ar gluži ordināras, stilistiski nepiederīgas izteiksmes momentiem (piemēram, diezgan primitīvā sekvencēšana līdzās sonoristikai Koncerta-rekviēma 1. daļā), bet būtu muzikālajā materiālā vēl izvēlīgāks un tā formēšanā vēl disciplinētāks, pret sevi prasīgāks. Plašāku muzikālo formu problēmas risināšana šobrīd, manuprāt, ir aktuālākais jaunā komponista uzdevums. Tajā kā fokusā ir jācentrējas visiem viņa strauji saaugušās daiļrades dažādajiem žanriem un izteiksmes paņēmieniem, lai izveidotos iekšēji vienotāks, noteiktāks individuālais stils. #space

* Arī Romualdu Jermaku, kas mūsu komponistu saimē ienāca reizē ar P. Dambi, vēl nepazīstam kā pilnīgi noformējušos mākslinieka personību, un tomēr vairāki viņa opusi pelna ievērību. R. Jermaka jaunrades gaita līdz šim bijusi biklāka nekā P. Dambja žanru ziņā sazarotais un straujais uznāciens, taču ne mazāk nopietna, un arī tajā jau tagad varam saskatīt noteiktus individuālus vaibstus, kā arī konsekventu attīstību. 
R. Jermaka muzikālās domāšanas pati būtiskākā īpašība ir tieksme izteikties vairāk vai mazāk programmatiskā, gleznaini iztēlojošā mūzikas valodā; pie tam komponists te nebūt pilnīgi nesarauj saites ar 19. un 20. gs. nacionālajās mūzikas skolās izstrādātajiem tēlainības principiem, bet meklē jaunas šo tradīciju izmantojuma iespējas, it kā mēģinot šim celmam uzpotēt jaunus vērtīgus zarus. Par mūzikas programmatisma līnijas turpinājumu liecina jau daudzie viņa skaņdarbu programmatiskie nosaukumi.  raksturīgi ir arī centieni piešķirt izcilu izteiksmes lomu harmoniju un instrumentācijas kolorītam. Arī skaņdarbu formas un struktūras veidojumā nereti var saskatīt poētiski programmatisku izteiksmību. 
Sākumā vistiešāko ietekmi uz R. Jermaka jaunradi atstāja mūsu nacionālās komponistu skolas tradīcijas un latviešu padomju simfonisms, it īpaši sava izcilākā pārstāvja Jāņa Ivanova personā. Vislabāk tas redzams R. Jermaka 1. simfonijā (1964), kas veidota 50. gadu J. Ivanova liroepiskā simfonisma gultnē un bija akadēmiskās izglītības iespaidu rezumējuma darbs. Nākamais lielākais opuss — 2. simfonija veltīta pirmajiem padomju kosmonautiem (1964), apvieno minēto gleznaini iztēlojošo izteiksmes veidu ar vispārināti filozofisku koncepciju. Sākot ar šo darbu, R. Jermaks savos sacerējumos arvien vairāk cenšas ar mūzikas līdzekļiem ietvert filozofisku vispārinājumu saturu, un blakus programmatismam tas kļūst par viņa jaunrades otro būtisko iezīmi. Līdzās ainaviskam tēlojumam tagad izcilu izteiksmes lomu iegūst vispārināta un intelektualizēta ekspresija, polifonijas pielietojums. Te vispirms R. Jermaka uzmanības centrā bija klasiskās kontrastu polifonijas līdzekļu attīstījums, kas izpaudās arī ērģeļdarbos, kamermūzikā. #space Reizē ar citiem kora valodas dažādošanas meklējumiem kontrastu polifoniju sastopam arī poēmā baritonam, korim un ērģelēm «Ikariāde» (1967; E. Mieželaiša vārdi), un ikvienā žanrā šis daudzu komponistu patlaban nepelnīti aizmirstais mūzikas izteiksmes līdzeklis ienes patīkamu svaigumu. 
Drīz vien pēc 2. simfonijas uzrakstīšanas R. Jermaks sāka pievērsties arī jaunākiem, modernākiem mūzikas valodas polifonizācijas paņēmieniem, izmantojot arī dodekafonijas tehniku. Lai gan komponista uzmanības centrā nekad nav bijušas loģiski konstruktīvās, intelektualizētās izteiksmības iespējas, ko paver šī tehnika, un viņš to tiecies pakļaut savai iemīļotajai programmatiski tēlainajai vai vispārināti dramatiskajai izteiksmībai, tomēr dodekafonija uz laiku ienesa viņa jaunradē pārlieku abstrahētu muzikālās domas izpausmi (sonātē vijolei solo, 1964; simfoniskajā poēmā «Kalnā kāpējs» Raiņa piemiņai, 1965). Ar nākamo soli R. Jermaks pārvarēja dodekafonijas ortodoksālu pielietojumu un centās pakļaut tās izteiksmības iespējas pat programmatiskai iecerei. Radās klavierminiatūru virkne ar kopīgu nosaukumu — «Akvareļi». Daļā no tām šis dodekafonijas un poētiska programmatisma savdabīgais apvienojums tik tiešām ir izraisījis spilgtu, svaigi oriģinālu izteiksmību («Lāstekas», «Latgales ainava», «Tallina naktī»). Tomēr plašāk izvērstajās miniatūrās ir jūtama stilistiska neatbilstība starp dodekafonijas principiem un romantiskas poēmas tipa formas veidojumu. 
Manuprāt, līdzsvars starp R. Jermaka individualitātei raksturīgo poētiski stāstošo, tēlojošo izteiksmi un diahromatisku tonāli intonatīvo pamatu ir sasniegts viņa sonātē vijolei un ērģelēm (1966). #space Dziļi pārdomu noskaņojumi, leģendāri teiksmainas izjūtas, dramatisks viļņojums te izskan tādā izsmalcinātas un jūtami abstrahētas lirikas ietērpā, ko varētu salīdzināt ar Albana Berga vijoļkoncerta intelektualizēto liriku vai Karola Simanovska vijoļdarbu impresīvo smalkumu. #space
Šis ir viens no skaistākajiem vijoļmūzikas opusiem mūsu pēdējo gadu mūzikā un autora jaunradē nozīmīgs ar to, ka veiksmīgi sintezē viņam raksturīgo liriski poēmisko muzikālo domāšanu ar diezgan radikāliem 20. gs. mūzikas izteiksmes līdzekļiem, tādējādi tuvinot autora individuālo izteiksmi laikmetīgam estētiskam skatījumam. Jāatzīst tomēr, ka arī šinī darbā nav vēl pilnīgi pārvarēts abstrakti konstruējošais muzikālo domu risinājums — kā atbalss no komponista nesenās aizraušanās ar dodekafoniju. Noktirne «Ir tikai nakts» tenoram, korim un ērģelēm (1968; J. Helda vārdi) ir autora stila attīstības pamatlīnijai nomaļāka — tā ir 18. gs. klasikas stilizācija, un uz to vedinājis teksts. Šoreiz autora mērķis ir bijis sniegt tikai atbilstošu «klasisku» kolorītu, taču esmu pārliecināts, ka no R. Jermaka — laba ērģeļu iespēju un spēles tehnikas, kā arī klasiskās ērģeļliteratūras pārzinātāja — varam sagaidīt arī lielāku mērķu īstenošanu, gan interesantus darbus ar pagātnes mūzikas stilizācijas izteiksmību, gan arī novatoriskas kompozīcijas ar ērģeļu iespēju lietpratīgu un iedvesmīgu realizāciju. Viņa ieceru nopietnība un prasīgums pret sevi ir garantija turpmākajām veiksmēm. 
Mūsu dienās ļoti daudz runā par filozofiskumu mākslā. Laikam gan nekad vārdi «filozofija» un «māksla» nav tik bieži lietoti līdzās viens otram. Dažs sameklē filozofiju pat arhitektūrā. Filozofijas jēdziens tiek traktēts tik plaši, ka to piemēro visikdienišķākajam parādībām. Divi cilvēki sarunājas — viņi filozofē… 
Ir gluži dabiski, ka tik intensīva mākslas «filozofiskošana» cilvēku prātos, #metonymy kādu vērojam šodienas mākslas dzīvē un publicistikā, pamazām it kā aizplīvuro atšķirības starp šīm divām parādībām. Mākslai sāk izvirzīt tādas prasības, kas būtu piemērojamas tikai filozofijai. Domāju, ka tas ir izpaudies arī lielākajā daļā iebildumu pret Romualda Kalsona beidzamo gadu redzamāko opusu — simfonisko poēmu «Pirms aiziešanas» (1966).1 
Pēc pirmajiem poēmas atskaņojumiem, to publiski apspriežot Komponistu savienības radošajā sanāksmē, pacēlās balsis, #metonymy kas apšaubīja, vai ir ieteicams mūzikā ietvert cilvēka mūža un viņa iespēju ierobežotības tēmu, cilvēka izjūtas, viņam apzinoties, ka dzīve agri vai vēlu pārtrūks, vai šās tēmas risinājumā ir vietā traģisks skanējums. #space Sak, problēmas filozofiskais risinājums taču ir zināms katram skolniekam — cilvēks turpina dzīvot savos darbos utt., un, ja nu mākslas darbs no jauna paceļ problēmas traģisko aspektu, tad tas nav pietiekami filozofisks... #space Arī vēlāk vienam otram poēmas recenzentam tās traģiskais patoss ir licies ja nu ne kategoriski nokritizējams moments, tad katrā ziņā apstāklis, ko ir ieteicamāk apiet klusējot. 
Jāatceras, ka, lai gan filozofijai un mākslai ir kopīgs mērķis — sniegt atziņas par dzīvi un cilvēka esamību, un tādēļ, ja māksla sasniedz augstu satura vispārinājumu, tā tiešām kļūst filozofiska (lai arī šā vārda ļoti plašā izpratnē) —, tomēr starp pirmo un otro ir noteikta atšķirība dzīves atspoguļojuma formā. #upisgood #space Filozofija ietver atziņas par dzīvi tādos abstrahētos, universālos slēdzienos, kuros vairs netiek ņemts vērā atsevišķa cilvēka vēsturiski ierobežotās dzīves atsevišķais gadījums, bet kuri ir piemērojami jebkuriem apstākļiem un jebkurai personībai (pie tam — tikai vispārīgā veidā) un atspoguļo cilvēces pieredzi kopumā. Mākslinieks turpretī izteic savas izjūtas un pārdomas par esamību, lai cik vispārinātas tās arī būtu, pašas dzīves konkrētos tēlos. Mākslai ir tiesības cilvēka esamības problēmas arvien no jauna aplūkot atsevišķas personības — kā neatkārtojamas būtnes — aspektā. Tas ir pat mākslas pienākums, citādi tā sastings vispārzināmu filozofisku atziņu ilustrēšanā. Nazims Hikmets, kas revolucionārismu apvienoja ar aktīvu humānismu, tieši bija tāds mākslinieks, kas prasīja dzejai aptvert cilvēka personības gammu visā tās plašumā. Viņš ir teicis: «Es uzskatu, ka dzejai jāattēlo visas iekšējās un ārējās cilvēka izjūtas, visas viņa domas, sākot ar jaunas sabiedrības celšanas ideju un beidzot ar viņa mīlestību, bailēm nāves priekšā un skumjām vecuma priekšā, tai jādod atbildes uz visiem šiem jautājumiem.»1 «Pirms aiziešanas», manuprāt, ir pirmais R. Kalsona opuss, kurā viņa simfoniskā domāšana ir sasniegusi briedumu, viengabalainību. To vēl nevarēja teikt par diviem iepriekšējiem darbiem — «Simfonietu» (1964) un 1. simfoniju (1965). Tie rādīja, ka papildus jau sākotnēji viņam raksturīgajai liriskā simfonisma metodei komponists meklēja vēl kādus citus instrumentālas izteiksmes paņēmienus, jo šās metodes ietvaros viņš it kā jutās pašauri. #space Bet šeit vērojamie iztēlojoša skaņu raksta momenti un pasvītroti koloristiskas epizodes vēl organiski neiekļāvās darbu liriski psiholoģiskajā pamatkoncepcijā. Tagad nu psiholoģiskā programmatisma metode, uz kuru viņu vedināja Hikmeta dzejolis, ir devusi iespēju mijiedarbībā izpausties tiklab dramatiski ekspresīvajai, kā arī iztēlojošajai autora muzikālās domāšanas ievirzei. 

N. Hikmets 
PIRMS AIZIEŠANAS 
Pirms aiziešanas man tik daudz ko darīt vel, 
pirms aiziešanas .. Es stirnu no mednieka rokām izglābu, bet guļ tā joprojām bez samaņas. 
Es apelsīnu no zara norāvu, bet mizu vēl neesmu noplēsis. 
Ar zvaigznēm jau esmu sajaucies, bet neesmu tās paguvis saskaitīt. 
Es ūdeni akā pasmēlu, bet glāzēs vēl neesmu salējis. 
Jau pakāje saliktas rozes, bet trauks vēl no akmens izkaļams. 
Vel dzīve nav mīlas pārpilna. 
Pirms aiziešanas man tik daudz ko darīt vel, 
pirms aiziešanas. 
(M. Čakla atdzejojums) 
1 Citēts pec gr. «Nazims Hikmets. Cerība». Izdevn. «Liesma», Rīga, 1966. Atdzejotāja ievads. 

Hikmeta elēģiskajās rindās komponists ir izlasījis cilvēka mūža ierobežotības problēmu, personības traģisko situāciju nāves nepielūdzamības priekšā. #space Atšķirībā no dzīves gudras apskaidrotības noskaņojuma, kurš caurvij dzejoli, R. Kalsons ir interpretējis šo tēmu asi dramatiskā un traģiskā aspektā. Jau ar pirmajām «Allegro impetuoso» taktīm iestājas spēja satraukuma pilna emocionālā atmosfēra. Sitamo instrumentu drudžainā pulsācija, galvenās tēmas sagatavojuma asās ritmointonācijas, baisā kontrabasu dunoņa — tas veido fonu pirmajai tēmai. Kopā ar šo tēmu — valdonīgu, it kā despotiski stūrainu, kas, trompetēs spēlēta, drīz atskan satrauktajā fonā, veidojas poēmas galvenā partija. Tas ir ietilpīgs, daudznozīmīgs tēls, tajā ir izjūtama it kā dubulta tematiski emocionālā funkcija — trauksmains saviļņojums, pat izmisums, apzinoties nepielūdzami aizpulsējošo laika plūdumu, smilšu pulksteņa neapturamo tecēšanu, bet tajā pašā laikā te skan arī intensīvs dzīves virmojums, cīņa, pretošanās nāvei. #space (Negribot nāk prātā līdzīgas tematiski emocionālas dubultošanās plaši pazīstamie piemēri — Čaikovska 5. simfonijas finālā, 6. simfonijas skerco-maršā un citur.) Otrā tēma ir elēģiska, it kā atvadīšanās «pirms aiziešanas», bet tomēr aizskan baisi draudošā fonā — altu, čellu, kontrabasu tremolo un timpānu nemitīgā monoritmiskā dimdoņā. Šo divu tēmu pretstatīšana un izstrādāšana (poēmas hronometrāža — ap 20 minūtes) vispārējos vilcienos veidojas pēc sonātes shēmas, taču izstrādājumā ievijas — it kā sekojot programmai — arī dabas vērojuma un fantastikas epizodes, un tas piešķir formai rondo iezīmes. Uzmanību saista izstrādājuma izcilā intonatīvi tematiskā un dramaturģiskā viengabalainība. 
No simfoniskās dramaturģijas viedokļa šeit sastopamies ar t. s. monoloģisko simfonismu — ja lieto I. Solertinska (1902— 1944) trāpīgo terminu. Tas jāatzīst, pat neraugoties uz poēmas asajām tēlu kolīzijām, intensīvo tematisko attīstību, ekspresīvo polifonijas pielietojumu. Jo konflikts šeit kalpo nevis par impulsu muzikālo ideju un tēlu cīņai, bet gan monoloģiskai attīstībai ar tematisko materiālu plašiem monotematiskiem pārveidojumiem un saviļņoti personiskas izteiksmes zemstrāvojumu. Šāda tipa simfonisms pirmām kārtām tieši pauž autora dvēseles stāvokli kā gatavu rezultātu. 
Lai gan komponists pievēršas dažiem mūsdienīgiem mūzikas valodas līdzekļiem (kompleksa harmonija un melodija, vairākplānu orķestra faktūra utt.), viņa daiļrades metode šajā skaņdarbā nepārprotami ir romantiska. #space Tas nojaušams jau no teiktā, un to apstiprina arī izteiksmes īpatnību tuvāka analīze. Intonatīvā un ritma valoda kalpo galvenokārt liriski ekspresīviem mērķiem, un proti — akordu disonēšana nezaudē tonāli funkcionālās ekspresijas spēku; ritmointonācijām viscaur piemīt vokāla vai rečitatīviska izteiksmība; emocionālie un koloristiskie kontrasti izteic raksturīgo romantisko duālismu — ledaini fantastisks kolorīts tiek pretstatīts silti iejūtīgam lirismam, drau[dz]īgi mehānistisks skanējums savstarpēji mijas ar dvēseliski maigām intonācijām (it īpaši ar tādām nopūtu tipa intonācijām kā otrajā tēmā). 
Taču nekāda romantiska statiskuma, pasivitātes poēmā nesameklēt. Tās varonis ir aktīvs cīnītājs, un spēks, ar kādu viņš pretojas neizbēgamajam, nepauž visu pesimismu, bet vitalitāti. Poēmas mūzika ir darbīga, tajā nav tukšu, vispārēju vietu, tai raksturīgs pārliecinošs dinamisks nervs. #space Var rasties jautājums — vai mūsu laikmeta zinošais, racionāli noskaņotais cilvēks spēj maz tik vētraini pretoties nāvei, kā to mums tēlo komponists. #metonymy Mūzikas patiesīgums neļauj  šaubīties par autoru, taču galīgo atbildi uz šo jautājumu lai atrod katrs klausītājs pats. Bet, kas attiecas uz poēmas mūzikas talantīgumu un iedarbīgumu, tas neatstāj vietas šaubām. Vokālās kamermūzikas žanrā pēdējo gadu redzamākais R. Kalsona devums ir dziesmu cikls «Daži prātīgi dialogi» (1967; ar I. Ziedoņa, I. Auziņa, U. Leinerta, V. Līvzemnieka vārdiem). Tāpat kā vairākiem iepriekšējiem šā žanra opusiem R. Kalsona daiļradē, arī šim ciklam ir spilgts publicistisks skanējums. Ar muzikālas satīras līdzekļiem tiek šaustīti pagātnes recidīvi cilvēku apziņā — bezprincipialitāte, savtīgums, liekulīga paštaisnība un citi. 
Šā cikla izteiksmības galvenais princips — izraisīt ironisku muzikālu zemtekstu ar aprobētu un tipizējušos tēlainības līdzekļu nedaudz pārspīlētu pielietojumu atbilstoši tekstam vai kontekstam. Tā, piemēram, šādu tipizējušos un jau zināmu jēdzienisku saturu ieguvušu līdzekļu paraugu sastopam pirmajā dziesmā — korāliskais, svētulīgi «pareizais» klavieru ievads pirms teksta «Kad cilvēks aug pārāk rātni, kā saulgozī stādīti tomāti...». #dysphemism Līdzīgu izteiksmību sasniedz tukšgalvīgā jubilācija ar tekstu «Man ir savs priekšnieks...» ceturtajā dziesmā. #dysphemism Muzikāli pavisam vienkāršs, bet psiholoģiski ļoti trāpīgs ir fortissimo un piano pretstatījums divkoša raksturošanai trešajā dziesmā («Tas bij' viens jocīgs vīrs — viss viņam uz pusēm»). Tie ir tikai paši taustāmākie piemēri, un to uzskaitījums nespēj pilnībā raksturot ironiskā skanējuma bezgala daudzās nianses. Būtībā visa mūzika mudžēt mudž no nelieliem ironiskiem, satīriskiem, groteskiem u. c. mājieniem un piesitieniem, un te izcila nozīme ir ne vien klavieru partijai, bet it īpaši arī apbrīnojami niansētajam deklamatoriski intonatīvajam teksta pasniegumam. Jānorāda, ka cikla muzikālajam veidojumam ir arī kāds neliels piedauzības akmens. Proti, ne visai skaidri ir izjūtams autora viedoklis par šo tipizējušos un šeit ironijai kalpojošo izteiksmes līdzekļu mērķiem un pielietošanas sfēru. Tāds iespaids rodas tādēļ, ka autors šos līdzekļus lieto ne vien ironijai, bet arī kā pašmērķīgu materiālu pilnskanīgas un solīdas muzikālās formas veidošanā. Mūzikai it kā pietrūkst izteiksmes lakonisma, un līdz ar to ironija vietām ir nepietiekami viennozīmīga, ne visai precīza — līdzekļu raksturojošie uzdevumi sajaucas ar centieniem panākt reizē arī gludenu un tīri muzikāli aizraujošu muzicēšanu.1 Citiem vārdiem — ironijas autors pats nav pietiekami distancējies no materiāla un līdzekļiem, tādēļ reizēm pat draud pazust skaidrība, kādā nozīmē šie līdzekļi uztverami — tiešā vai pārnestā ironiskā nozīmē. (Blakus minot, cikla finālu, kura izteiksmība nav ironiska, bet tieša un pozitīvi apliecinoša, autors veidojis ar tiem pašiem izteiksmes līdzekļiem, kuri pārējās dziesmās — tikai nedaudz pārspīlētā traktējumā tikko bija kalpojuši ironijai.) 
Protams, cikla tematiski idejisko skaidrību šis «piedauzības akmens» izšķiroši netraucē, jo arī teksts nodrošina izteiksmes skaidrību, taču ir nepieciešami atklāt un uzrādīt šā interesantā muzikāli psiholoģiskā fenomena cēloņus. #reph
Lūk, vēl viens šo cēloņu skaidrojums. Ja komponists ironiski raksturojošos līdzekļus lieto skopi, it kā distancējoties no tiem un tikai kā nepieciešamos mājienus, tad ir skaidra viņa kritiski vērojošā attieksme pret saturu, ko nes šie līdzekļi, un veidojas reālistiska satīra (tas spilgti izpaužas Musorgska satīriskajos ciklos). Turpretī, ja komponists šos pašus līdzekļus kā pilntiesīgus iekļauj aizrautīgā muzikāli emocionālā skaņdarba plūdumā, tad šie līdzekļi atkal it kā idealizējas vai vismaz aizplīvurojas to viennozīmīgi satīriskais aspekts. Tieši tas kaut kādā veidā notiek R. Kalsona ciklā, un tādēļ līdzās reālistiski atmaskojošai satīrai muzikālā izteiksme te tuvojas arī t. s. «romantiskajai ironijai» — tādā nozīmē, ka izteiksmes līdzekļu radītās nepietiekami viennozīmīgās informācijas dēļ saplūst un sajaucas nopietna izteiksmība ar komisku, «poēzija» ar «prozu», liriskais ar kritisko utt., bet līdz ar to vājinās arī ironiskuma objektīvais pamats, kā arī kritērijs, un mēs izjūtam, ka ironija aug pirmām kārtām tikai uz emocionāli subjektīvas bāzes, paverot ceļu arī pašironijai. Šo R. Kalsona savdabīgās muzikālās ironijas negatīvo aspektu šeit ar nolūku saasināju ne tādēļ, ka tam būtu izšķīrēja nozīme šā skaņdarba emocionāli idejiskajā iedarbībā. To darīju vairāk tādēļ, ka likās nepieciešami norādīt uz iespējamām neveiksmēm, kādas var izraisīt komponista romantiskās metodes nepietiekami pārdomāts pielietojums satīriskajos žanros. Šinī darbā šīs nelielās izteiksmības neprecizitātes nav izšķirošās. 

Artūra Grīnupa simfoniskajā izteiksmē beidzamajos gados ir iezīmējušās zināmas pārmaiņas. «Mūzika orķestrim» (1967) un 8. simfonija (1967) ir opusi, kur tās redzamas visskaidrāk, taču pakāpenisku to sagatavošanos varēja vērot jau arī dažos iepriekšējos simfoniskajos darbos. Šīs pārmaiņas ir jo patīkamākas tādēļ, ka ražīgais komponists, sešos gados uzrakstīdams septiņas simfonijas, bija nonācis pie zināmas satura atkārtošanās. Klausītāju priekšstatos viņa simfoniju virkne saplūda it kā vienā lielā simfonijā, kuras raksturīgākā īpašība ir romantiska emociju retorika. Tūlīt jāpiebilst, ka satura atkārtošanās vēl nebūt nenozīmē, ka satura nebūtu, un nevienam nav tiesību to noliegt A. Grīnupa 50. gadu un 60. gadu sākuma simfonijās. Lai gan ir jūtama liekvārdība un izteiksmes aptuvenība, tajās skan spēcīgas dzīves izjūtas pilni romantiski tēli. #space Tie saviļņo gan ar gribas un vēlmju intensitāti, gan arī ar savu romantisko dziļi kremtošu neveiksmju un zaudējumu traģismu. #space Simfoniju varonis — lielā mērā romantisku priekšstatu inerces vadīts — asi izjūt nemieru ar sevi, sapņa neatbilstību dzīves prozai. Tas izraisa protestu, patiesi pārdzīvota dramatisma epizodes, bet reizēm varonis tiecas savu vilšanos veldzēt arī pašironijā. Šis visai vienkāršoti šeit ieskicētais un tomēr — domāju — svarīgākais A. Grīnupa simfoniju konflikts nav nekas neparasts vispārinātā psiholoģiski dramatiskā simfonismā. Bet A. Grīnupa simfoniskās dramaturģijas īpatnība un reizē arī ēnas puse ir tā, ka komponists gandrīz nevirza šo konfliktu uz kaut kādu loģiski izrietošu atrisinājumu. Romantiskajam varonim nepietiek aktivitātes, lai paceltos pāri dzīves likstām pašapliecinājumā vai arī kristu varoņa cienīgā cīņā, — tāds romantisks ideālisms autoram neliekas iespējams. #space Bet, no otras puses, pietrūkst arī īsta jūtu skepticisma, t. i., subjektīvu emocionālu refleksiju vērtīguma apšaubīšanas, kas varētu novest pie satura ievirzīšanas objektīvākā plāksnē. #space Un tā pat pašiem izmisīgākajiem pārdzīvojumiem viņa mūzikā iet līdz zināma iekšēja vienaldzība, prātniecisks vēsums. #space Šīs īpašības ļauj dēvēt A. Grīnupa simfonismu par liriski filozofisku, taču pietiek ar nelielu uztveres redzes punkta maiņu, lai šīs pašas īpašības liktu uztvert viņa mūzikas patosu gluži vienkārši kā dekoratīvu, ilustratīvu. Te labi redzama atšķirība starp A. Grīnupa un J. Ivanova simfonismu — pat agrīno, lai gan abus vieno raksturīgā vēlromantisma ekspresija. Proti, A. Grīnupam nav raksturīgs J. Ivanova mūzikas poēmiskums, jo tas prasa konfliktējošo tēlu precīzāku, mērķtiecīgāk virzītu attīstību lielās caurviju līnijās un, galvenais, lielāku emocionāli idejisku vispārinājumu, kas būtu uztverams kā paša autora viengabalains viedoklis par noritošo drāmu. Tieši šā visaptverošā vispārinājuma A. Grīnupa mūzikā atrodam maz, un, izņemot momentus, kur viņa simfonisms paceļas līdz psiholoģiskam programmatismam, tas nereti paliek psiholoģiska ilustratīvisma ietvaros. #upisgood #space 
Tik daudz par bijušo. Bet kādas ir pārmaiņas? Beidzamajos gados, pirmām kārtām simfoniskajā «Mūzikā orķestrim», A. Grīnups ir disciplinējis muzikālo domāšanu, pievēršoties it kā vairāk koncertējoša tipa «tīrākai» simfoniskai izteiksmei. Izvēloties žanru, kas tuvs kamermūzikai, viņš lielāko uzmanību ir pievērsis mūzikas iekšējai loģiski konstruktīvajai izaugsmei un tās izteiksmībai, nevis vienkārši tikai psiholoģisku gadījumu asociāciju diktētai un diezgan amorfai tēlainībai, kā tas nereti bija agrākajos opusos. #space Mēģinājumi tuvoties «absolūtās» mūzikas formām, t. i., radīt muzikālu izteiksmību jau ar ļoti vispārinātu tēlu iekšējo izaugsmi vien (bez klajas asociatīvas tēlainības), šoreiz ir sekmējuši izteiksmes skaidrošanos, attīrīšanos, disciplinēšanos. #space Lai gan nākamais darbs — 8. simfonija neturpina šo kamermūzikas tendenci, bet veidota kā instrumentāla drāma, tomēr jūtam, ka arī te agrākie diezgan izplūdušā psiholoģiskā ilustratīvisma līdzekļi ir disciplinējušies un precīzāk kalpo tēlu iekšējai, arī tīri muzikāli dramaturģisku prasību diktētai izaugsmei. #space Jāatzīst, ka «Mūzikā orķestrim» sasniegtā izteiksmes skaidrošanās ir notikusi ne bez savdabīgām klasicistiskām ietekmēm. Klasicisms te saprotams kā muzikālā materiāla harmoniskas iekšējās attīstības prasību tai stingri pakļaujot arī tēlaini asociatīvās izteiksmes centienus. Šāda tipa klasicisms ir raksturīgs arī D. Šostakoviča simfonismam, — neraugoties uz viņa muzikālo materiālu raksturojošo, psiholoģiski individualizēto izteiksmību, simfoniskajā attīstībā liela loma pieder t. s. «objektīvajām» muzikālās attīstības likumībām (kuras, blakus minot, nav, protams, mūžīgas un nepārkāpjamas, bet ir klasicistiski objektīvā pasaules skatījuma izstrādātas, noslīpētas kā tam optimāli atbilstošas, un šo satura ievirzi tās turpina vēl šodien). Objektīvāks skatījums, grodāka attīstība, kas, iespējams, ir visvairāk tieši D. Šostakoviča daiļrades ietekmju izraisīta, piešķir A. Grīnupa psiholoģismam reālistiskākus vaibstus. 8. simfonija uzrāda attīstības tendenci no agrākās diezgan izplūdušās romantiskās tēlainības uz precīzāku un vairāk saasinātu, bet arī objektīvāku psiholoģisko izteiksmību. Par to liecina arī kamerstilā ieturētā lēnā daļa, kurā it īpaši pārliecināmies par A. Grīnupa instrumentācijas diferencēšanos, psiholoģisko precizēšanos. Finālā atkal pavīd zināms fragmentārisms un liekvārdība formas veidojumā — agrāko simfoniju dramaturģijas kaites, un tas liek atzīt, ka minētās pārmaiņas A. Grīnupa simfoniskajā izteiksmē pagaidām izpaužas galvenokārt kā tendence, bet vēl ne kā pilnīga realizācija. #dysphemism


Uzmanību saista arī Edmunda Goldšteina un Ģederta Ramana pēdējo gadu simfoniskie opusi. Tie ir viņu centrālie darbi šajā periodā, lai arī simfoniskais žanrs nav šo komponistu jaunradē vadošais un pieredze tajā viņiem samērā neliela. 
E. Goldšteins savā simfonijā (1966) ir saglabājis zināmas simpātijas neoklasicismam — virzienam, kas pirmoreiz visspilgtāk izpaudās viņa Koncertā čellam un orķestrim (1963). Par baroka stila ietekmēm nepārprotami liecina, piemēram, 3. daļas sākums, arī mierīgās, objektīvi nosvērtās ritmiskās kustības pilnie attīstījuma posmi 1. daļas izstrādājumā u. c. Tomēr visumā klasicisma atveidojums šajā darbā vairs nav tik tiešs kā agrāk — simfonijas objektīvais izteiksmes pamattonis izjūtams jau kā neatkarīgs no tās neoklasicistiskajiem avotiem. Šī izteiksmes objektīvā ievirze sasniegta ar pilnīgu atteikšanos no romantiskā tipa melodikas, no vertikālo saskaņu pašvērtīgās krāsainības, tās vietā bagāti attīstot polifoniju, it īpaši lineāro, kura visradikālāk ignorē skanējuma koloristisko aspektu. #space Intelektualizēto, romantismam pretnostatīto izteiksmību savā ziņā veicina arī «melnbaltais» orķestris, t. i., instrumentācija, kura maz ievēro vai pat nemaz neievēro instrumentu koloristiskās īpašības. Interesanti konstatēt, ka pat čelesta un arfa te skan «citādi», nekā parasts. levērojamam krievu mūzikas kritiķim V. Karatiginam (1875—1925) pieder teiciens: «Arfa ir dīvains instruments — tā spēlē niekus, bet tomēr patīk.» Te pirmām kārtām domātas glāstošās arfu arpedžijas romantiskajā un impresionistiskajā mūzikā, kur tieši intonatīvā nepiesātinātība palīdz izcelt tembra patīkamo valdzinājumu. Taču vēlāk, piemēram, mūsu gadsimta 20. gadu franču mūzikā arfai rakstīja arī motoriski dinamisku mūziku, arfu traktēja kā prozaisku strinkšķināmo instrumentu utt. Līdzīgā veidā arfas skanējuma jutekliskā patīkamība līdz minimumam samazināta arī E. Goldšteina Simfonijā.1 Simfonijas objektīvo pamatskanējumu sekmē arī žanrisko tēlu ievērojams īpatsvars (II daļa u. c.). 
Kā var secināt no simfonijas ieceres, šis darbs ir komponista pieteikums t. s. lielā stila simfonismā, varbūt pat mēģinājums atrast filozofiski dramatiskā simfonisma individuālu koncepciju. Tēlu un attīstības simfonisku vērienību komponistam vislabāk izdevies realizēt 1. daļā, pārējās daļas (lēnā daļa un variācijas) jau pašas par sevi mazāk pretendē uz to. Simfonijā, manuprāt, tomēr nav optimāli mērķtiecīgas līdzekļu atlases, diferenciācijas un ekonomijas, lielai formai nepieciešamās dramaturģiskās skaidrības, kādu E. Goldšteins, šķiet, varētu sasniegt ilgstošākas pieredzes rezultātā. Komponista tēlu loks pagaidām pašaurs, tas ietver tikai trīs galvenās tipizējošās viņa tēlu sfēras: objektīvu stāstījumu (liroepiskā vai neoklasicistiskā ievirzē), groteski skercozu izteiksmi (ar dažādām tās niansēm) un žanriski skercozus tēlus (dejiskums, dinamiska motorika u. c); pie tam žanriskums, manuprāt, nesasniedz šās simfonijas iecerei nepieciešamo vispārinājumu. Tas, šķiet, pašauri liela stila simfonijai. 
Minētie trūkumi nenozīme, ka komponista darbs simfonijas žanrā būtu cietis principiālu neveiksmi. Tomēr, manuprāt, instrumentālajā mūzikā E. Goldšteina individualitātei vispieskanīgākā ir žanriskā simfonisma un koncerta sfēra — to pierāda viņa līdzšinējie instrumentālie koncerti —, un tādēļ tieši šajos žanros būtu jāsagaida labākās veiksmes nākotnē. Mūzika simfoniskajam orķestrim pēc O. Vācieša dzejas «Krāces apiet nav laika» motīviem — tā Ģ. Ramans nosaucis savu 1967. gadā uzrakstīto viendaļīgo simfonisko darbu. Izteiksmē te dominē ārēji tēlojošs, tātad — atbilstoši dzejas tēliem — dinamisks plāns. #space Tas ir palīdzējis Ģ. Ramanam likt soli uz priekšu tīri tehniskā aspektā, salīdzinot ar iepriekšējiem opusiem, — skanējuma spēka un dinamiskas attīstības nepārtrauktības sasniegšanā. Stila ziņā — un uz to ir vedinājis arī programmatiskais saturs — šis darbs atskatās uz mūsu mūzikas beidzamajā desmitgadē jau agrāk vērotu tendenci — ar pasvītrotu trauksmainību, nemieru, nesamierinātību pārvarēt kādreizējo romantisma iedibināto pasīvi vērojošo dzīves uztveri, maz konfliktējošo tēlainību, salēnināto domu izklāstu. Bet šī tendence Ģ. Ramana mūzikā, manuprāt, šoreiz nes līdz arī pārlieku nenosvērtību un afektāciju. Te komponists atrodas it kā savdabīgā stilistiskā starpzonā starp veco romantisko domāšanu un jaunas skaidras un precīzas izteiksmes principiem, kā tas ir raksturīgi, starp citu, ne vienam vien padomju komponistam pēckara desmitgadēs. #space Šī starpzona ir meklējumu un trauksmes pilna un atspoguļo mūsu gadsimta mūzikā vispārpazīstamos centienus pēc asākas kontrastainības un dinamiskuma, pēc straujāka ritmiskā pulsa, taču — nav vēl pilnīgi skaidra un mērķtiecīga tās estētiskā ievirze. #space Mākslinieciski pārliecinošākās ir skaņdarba žanriskās epizodes, — simfonisku vispārinājumu Ģ. Ramans daudz dabiskāk sasniedz ar žanrismu nekā ar liriski psiholoģiskiem vai dramatiskiem paņēmieniem. Tas ļauj izteikt pieņēmumu, ka komponista simfoniskās jaunrades tālākai attīstībai nebūt nav katrā ziņā jātiecas uz dramatiskām un filozofiskām koncepcijām, bet visticamāk, ka tā ies pa žanriskā simfonisma iespēju turpmākas izstrādāšanas ceļu, un tas, kā to pierādījusi līdzšinējā daiļrade, vislabāk atbilstu viņa talanta ievirzei. 


Aktīvākie jaunas izteiksmības meklētāji mūsu simfoniskajā mūzikā šobrīd ir Romualds Grīnblats un Imants Kalniņš. R. Grīnblata beidzamie simfoniskie opusi liek debatēt — tāpat kā kādreiz tika asi diskutēts jautājums par dodekafonijas lietderīgumu, joprojām daudzus «par» un «pret» izraisa sonoristikas pielietojums, it īpaši 4. simfonijā — komponista centrālajā beidzamo gadu darbā. 
Sonoristika kā muzikālās izteiksmes veids, manuprāt, aug no mūsu laikmeta skaņu mākslai vispārraksturīgajiem centieniem pārvarēt tradicionālās mūzikas valodas lielo nosacītību un sasniegt atjaunotu, neviltoti tiešu iedarbību uz klausītāju. Ne vienam vien komponistam, kam piemīt paaugstināts jutīgums pret epigonismu, tradicionālās mūzikas poētiskās formulas un nosacītā valoda šķiet principiāli nepiemērojama šodienas jaunradē. Tāpēc daļa mūsdienu autoru gandrīz nemaz nepielieto parastos melodiski intonatīvos, harmoniskos un citus vēsturiski izveidojušos un vēsturiski nosacītos muzikālās iedarbības līdzekļus. Viņi it kā atgriežas pie mūzikas pirmelementiem un izmanto vienkārši skaņas akustiskās un enerģētiskās izteiksmības iespējas, mēģina no jauna pārlūkot, ko skaņas spēj pašas par sevi kā akustiski fenomeni, kā tīri jutekliskas ietekmēšanas līdzekļi. Nosacīti organizētu skaņu sistēmu nomaina improvizatorisks asociatīvisms, un mūzikas saturu tad izsaka ne tik daudz vispārināts tēls kā tieši asociatīva un jutekliska skaņu iedarbība. 
Protams, sonoristika ir atnesusi daudz ārdoša, — tiek atmesti gadsimtos izveidojušies muzikālās izteiksmības līdzekļi un reizē ar tiem daudzas no mūzikas emocionāli psiholoģiskā niansējuma iespējām. Tomēr pēdējos gados šajā pašā tendencē ir saskatāms arī kas cits. Uz minēto mūzikas pirmelementu — skaņu tiešās akustiskās, enerģētiskās, tembrālās iedarbības pamata tiek no jauna meklēti daudzpusīgāki, bagātāki mūzikas tēli, un sonoristika sintezējas ar citiem, tai skaitā tradicionāliem muzikālās izteiksmības paņēmieniem. Atjaunojas muzikālā materiāla psiholoģiski attaisnota, «dabiska» attīstība. Sonoristiskie skaņu kompleksi iegūst reljefākus formas apveidus. «Kailai» sonoristikai raksturīgā psihofiziskā skaņu naturālisma vietā nāk vispusīgāka muzikāla tēlainība. Šādai stilistiskai strāvai pieder arī Romualda Grīnblata 4. simfonija (Sinfonia — concerto, 1967). Sonoristika epizodiski parādījās jau R. Grīnblata 3. simfonijā (1964), pilnīgi skaidri tā izpaudās «Noktirnē» (1965), bet 4. simfonijas stilistika ir jau plašāka un komplicētāka par sonoristiku. Plašāka, vispirms pateicoties savdabīgām sonoristikas un dodekafonijas attiecībām šajā darbā. Tās pauž centienus sintezēt divas pretējas muzikālās izteiksmības tendences — elementāri asociatīvo (sonoristika) un loģiski konstruktīvo, procesuālo (dodekafonija). Šajā jomā autors guvis gan atsevišķas veiksmes, gan arī acīm redzamas neveiksmes, un kopumā simfonijai piemīt radoša eksperimenta raksturs.1 

Imanta Kalniņa simfoniskā jaunrade, uzsākusies mūsu gadsimta episki dramatiskā simfonisma — pirmām kārtām Honegera un Šostakoviča — tradīcijās, drīz vien piedzīvoja būtiskas metamorfozes, it īpaši simfoniskajā dramaturģijā un formā. Daļēji jau 2. simfonijā un pilnīgi nepārprotami «Koncertā orķestrim» (1966) simfoniskās attīstības svarīgākās virzītājas vairs nav drāmas likumības, bet muzikālo tēlu visai brīvas konfrontācijas, it kā montāžas principi. Muzikālās formas noteicējs kļūst kontrasta pretnostatījums, gandrīz pilnīgi izslēdzot attīstību tematiskā izstrādājuma nozīmē. (Ja runājam par šādas metodes tradīcijām, tad te pirmām kārtām jāmin Prokofjeva simfonisms.) Izcila loma tiek piešķirta variantveida attīstībai un struktūras kvadrātiskumam. Līdzās muzikāli asociatīvai tēlainībai arvien lielāku nozīmi iegūst muzikālās formas procesu izteiksmīgums — šo tēlu savstarpējās nostādnes, analītiski blakusnostatījumi, pasvītroti atkārtojumi. «Koncerts orķestrim» veidojas kā nelielu formas posmu mozaīka un ar muzikālā materiāla iekšējiem kontrastiem, pretnostatījumiem, variējumiem rada it kā pats savu nosacītu, bet ļoti izteiksmīgu, pārdomu noskaņojumiem pilnu valodu. #space Te mūzikas attīstība pakļaujas ļoti dabiskai muzikalitātei, valda viegli uztverams melodisms vienkāršās, simetriskās, viegli pieejamās struktūrās. Šī nepiespiestā muzicēšana dabiski muzikālās un iekšēji noapaļotās formās rada savdabīgu mierīgu skaistumu, tajā ir kaut kas no vienkāršāko ģeometrisko ķermeņu un proporciju līdzsvarotā, klasiskā skaistuma — komponista muzikalitāte spēj piešķirt harmoniskas pabeigtības raksturu arī visai negaidītiem intonatīviem veidojumiem, tāpat kā skaistumu iegūst harmoniskās proporcijās veidots ķermenis, vienalga, no kāda materiāla un kādā virsmas faktūrā veidots, kādām funkcijām paredzēts. #space
Tomēr tā nav formu muzikalitāte kā pašmērķis. Muzikālās struktūras lomas akcentējumā izpaužas savdabīgs intelektuālisms. Skanošo formu iekšējo attiecību smalkajā detalizācijā tiek atveidota uzsvērti analītiska pieeja dzīves parādībām. #space Koncerta tēlu kaleidoskops neatlaidīgi piesaista klausītāja domu gaitu, bet prologa un epiloga episkais pamattonis ļauj visu koncepciju uztvert filozofiskā nozīmē. Tajā pašā laikā «Koncertam» raksturīgā muzikālā domāšana nezaudē arī poētiskumu. Proti, lai gan skanošo formu izraisītajā tēlainībā šoreiz nav nekā priekšmetiski asociatīva (kā tas, piemēram, bieži vien ir P. Dambja poētiski tēlainajā izteiksmē), tomēr šo skanošo formu savstarpējās attieksmes, to kustība, rotaļa, rašanās, izzušana utt. savdabīgi modelē cilvēka «dvēseles kustības», viņa psihes procesus — tātad atkal šeit notiek objektīvās īstenības priekšstatu un cilvēka dvēseles dzīves satuvināšana un «salīdzināšana», kas izraisa to, ko dēvē par «poētisko» mākslā, lai arī šoreiz ne uz priekšmetiskas, bet komplicētākas un nosacītākas bāzes. Tieši visai nepiespiestā muzikālā domāšana klasiski skaidrās, viegli uztveramās formās atbrīvo klausītāju iztēli, veicina tās sazarotu darbību, kā rezultātā ap mūziku veidojas satura daudznozīmības un dzejiskuma «poētiskais mākonītis». #space (Blakus minot, mūzikas spēja skaņu valodā modelēt psihes procesus ir svarīgākais priekšnoteikums, kādēļ var eksistēt t. s. «tīrā, absolūtā», t. i., bezprogrammas mūzika, un šī parādība, šķiet, ir tikpat sena kā pati mūzika.) Vienīgi tur, kur «Koncertā» komponists it kā pārlieku aizraujas, tīksminās ar šo muzicēšanu vienkāršās, harmoniskās struktūrās, mūzika zaudē dinamiku, iekšējo akcentu možumu, pārāk abstrahējas un nogludinās, un tad rezultātā — šī muzicēšana kļūst it kā pašmērķīgi koncertējoša vai arī vienpusīgi intelektuāla, bet no psiholoģiskā viedokļa — statiska. #space Šis trūkums pavīd arī vienā otrā citā I. Kalniņa opusā. Arī vokāli simfoniskajā «Oktobra oratorijā» (1967) pirmšķirīga izteiksmes nozīme ir muzikālās struktūras un formas risinājumam, kas lielā mērā sev pakļauj teksta padevi un izkārtojumu. Mūzikas valoda šeit ir vienkārša, viegli pieejama un nereti atklāj tiešas saites ar demokrātiskajiem sadzīves žanriem — dziesmu, deju, maršu utt. Melodijas, harmonijas, struktūras līdzekļu pasvītrotajā vienkāršībā ir saskatāma Orfa tradīcijas ietekme — visvienkāršākos klasiskos līdzekļus izmantot tādā nostādnē, ka tie no jauna atsedz savu pirmatnējo un nepārejošo izteiksmību. Tā, piemēram, 1. daļā («Pasaka») ar oriģinālu svaigumu atklājas diatoniskas harmonijas un variētas kupletu formas izteiksmības iespaidīgais spēks. Protams, oratorijā ir izmantotas arī komplicētākas klasiskās formas, taču komponists prot tās nesarežģīt, bet tuvoties to skaidrajai, pirmatnēji patiesajai izteiksmībai. 
Gan jāatzīst, ka šis vienkāršības patoss — parastus paņēmienus pasniegt tik parasti, ka tie sāk šķist īpatnēji, — dažuviet iet arī par tālu. Atzīmēšu, piemēram, atkārtotās pasvītroti vienkāršās harmoniskās secības, ko pirms oratorijas noslēguma akorda bezgala ilgi strinkšķina arfas. Te vienkāršība neviļus kļūst jau provocējoša — vienkāršība, kas sākotnēji aizkustina, tik ilgstošā un akcentētā pasniegumā nonāk līdz tādam «sulīgumam», ka var pat tikt uztverta ironiskā vai komiskā nozīmē. Manuprāt, šādi momenti I. Kalniņa mūzikā ieviesušies tādēļ, ka komponists, šķiet, ne vienmēr pietiekami pārdomā skaņdarba tēlu sistēmu kopumā, tā koncepciju, bet savas muzikālās idejas vienā otrā gadījumā atstāj talantīgu improvizāciju līmenī (tas izpaužas arī dažbrīd paviršajā instrumentācijā). Domāju, šis pats iemesls ir pamatā dažam labam pārāk tiešam, lai arī neapšaubāmi nejaušam tematiskam aizguvumam I. Kalniņa mūzikā. (Piemēram, intonatīvi harmoniska sasaukšanās ar N. Rimska-Korsakova operas «Sadko» Indiešu viesa dziesmu kantātes «Divi obeliski» noslēguma posmā. Arī «Oktobra oratorijas» fināla tēmas tuvība Bēthovena Devītās simfonijas 3. daļas mūzikai, manuprāt, nav apzināta stilizācija, bet nejaušība.) Trešajā simfonijā (1968) Imants Kalniņš joprojām izstrādā tos īpatnējos simfoniskās attīstības principus, kas iezīmējās «Koncertā orķestrim». Šeit ne tikai nav sonātes formai pierastās attīstības, bet nav arī pašas sonātes formas un tai raksturīgo kontrastu — tie noreducēti uz četru malējo daļu pretstatu vidējai (trešajai) daļai. Četrām malējām daļām ir raksturīgs tautiski objektīvas izteiksmes stilizējums, nosacīts žanriskums, bet vidējā daļā ir sniegts savdabīgs sastinguma un atsvešinājuma muzikāls tēls-simbols, un tas sasniegts ar gluži citu izteiksmes līdzekļu arsenālu un stilistiku — ar sonoristikas līdzekļiem. Protams, arī malējo daļu saturs nav tik vienkāršs un viennozīmīgs, kā varētu likties no pirmā acu uzmetiena. Dodekafonijas principu piemērošana tautisku intonāciju iezīmētas galvenās tēmas veidošanā, norādīto izpildījuma tempu īsta neatbilstība tempiem, ko objektīvi it kā prasītu mūzikas veidojums, kā arī instrumentācijas īpatnības — tas viss izraisa savdabīgu satura daudznozīmību, pat aizplīvurojumu. Tomēr dziedošās un dejiskās tēmas, raiti pulsējošā un bieži vien kvadrātiskā attīstība, kā arī visu šo līdzekļu vieglā uztveramība, bez šaubām, ar savu vienkāršību ir kas neparasts mūsdienu simfonijas žanrā. Tā nav autora kaprīze, bet radikāli centieni atdot simfonijai tās demokrātisko, nesarežģīto izteiksmi. Ne velti autors kādā intervijā, atbildot uz jautājumu par savas daiļrades galveno uzdevumu, starp citu, ir izteicis bažas par to, ka šodienas simfonisko žanru izteiksmes komplicētība un profesionāli specializētā ievirze var kļūt par šķērsli tās ceļā uz plašu auditoriju.1 Izvēloties vienkāršāku struktūru un formas koncepciju, I. Kalniņš tiecas atbrīvot muzikālo izteiksmi no lielās nosacītības, no zināma psiholoģiska un filozofiska abstraktuma, kas tajā uzkrājies garajā vēsturiskās attīstības gaitā. #space Tiesa, Trešajā simfonijā, atsakoties no simfoniskas attīstības vārda tiešajā nozīmē, viņš ir zaudējis iespēju parādīt pretmetus attīstībā, palicis vienīgi tēzes un antitēzes saviļņojošais kontrasts, ne cīņa. Taču, no otras puses, šāds statisks kontrasts šoreiz nav mazāk iespaidīgs kā pretmetu attīstība pa parasto daudzkārt vagoto gultni un to neizbēgamā sintēze attīstību rezumējošās reprīzēs. Eksistences tiesības neapšaubāmi ir dažādām simfoniskām koncepcijām, taču šoreiz autors pārliecina tieši par šī neparastā risinājuma dzīvotspēju. 
Cenšanos būt savā mūzikā demokrātiskam I. Kalniņš realizē arī citādi. Neraugoties uz spilgto simfoniķa, lielu formu komponista talantu, viņš daudz radošo spēku atdod vienkāršām dziesmām — songiem, kas, komponētas teātra izrādēm vai filmām, gūst plašu atbalsi sadzīvē. #lingua Viņš daudz strādā arī skatuves mūzikas jomā. Ciešā saskare ar teātri un laikmetīgo dzeju, kuras garu komponists prot adekvāti atveidot arī nelielā dziesmiņā, dara viņa daiļradi visai aktuālu, nodrošina tai plašu rezonansi sabiedrībā. 

* Mēdz teikt, ka mūzikā epika nozīmējot liriku, kurā izsakās visas tautas kopuma izjūtas. Episkais elements ir noteicošais Valtera Kaminska daiļradē, un episka vīru kora dziesma viņam ir raksturīgākais žanrs. Kā raksturot viņa daudzajās, tagad jau samērā populārajās episkajās un himniskajās dziesmās dominējošo dzīves izjūtu? Domājot par dziesmām «Priedes», «Daugava», «Baltijas jūra — miera jūra», par vīru kora poēmu «Varoņi dzīvo» u. c, ir jāatzīst, ka te mūzika pirmām kārtām pauž senseno, katras tautas dzīlēs izaugušo visu vienkāršo cilvēku kopības un stihiskas solidaritātes izjūtu, kurai piemīt savdabīgs tautiski objektīvs raksturs un kura kļuva par vienu no valdošajām satura strāvām jau latviešu (tāpat kā citu tautu) klasiskajā kora — it īpaši vīru kora — dziesmā. #space  V. Kaminskis ļoti tieši attīsta vai pat atkārto mūsu agrīnās kora klasikas episkās izteiksmes tradīcijas. Un tajā pašā laikā mēs viņa mūzikā labi izjūtam pēctecību un ciešās ģenētiskās saites starp šo tautas demokrātiskajos slāņos stihiski izaugušo humānistisko apziņu un mūsdienu sociālistiskā humānisma un patriotisma idejisko atmosfēru. Vai tā būtu dzimtās zemes izjūta, darbs tās uzplaukumam un nākotnei vai arī gatavība cīņai pret dzimtenes ienaidniekiem, sāpes par cīņu upuriem — V. Kaminska koros tas viss ir caurstrāvots ar nesadalāmas un objektīvas cilvēku kopības slavinājumu, un šās kopības simbols visbiežāk ir dzimtene. Bieži tas ir arī darbs un cīņa, kurus apdziedot tiek slavināta cilvēku uzupurēšanās kopīgiem mērķiem, savstarpējs atbalsts, kopīgas sēras par zaudējumiem. V. Kaminska liroepiskā izteiksme arvien tiecas paust personības un apkārtējās dzīves harmoniju. Tā nepievēršas cilvēka iekšējās pasaules komplicētībai un pretrunām, bet tiecas aptvert dzīvi, esamību, dabu kā veselumu un vīrišķīgu personību kā dabas un sabiedrības dabisku, objektīvu sastāvdaļu. #space Pat komponista lirika — izņemot gadījumus, kad tā maksā meslus sentimentalitātei, — tiecas uz episkumu. Pa lielākajai daļai tā ir gleznaina, stāstoša un nekad nav subjektīvi ekspresīva. Gan V. Kaminska epikā, gan arī lirikā paustajai dzīves izjūtai nav raksturīgs nedz romantisks subjektīvisms un psiholoģiska saskaldītība, nedz arī tā tiecas skart tagadnes cilvēka intelektualizētās personības noskaņojumus — tā paliek tautiski vienkāršas, objektīvas dzīves izjūtas ietvaros. #space 1  V. Kaminska kora daiļrade ir tradicionāla. Tā pievēršas ne tik daudz mainīgajam cilvēku apziņā kā pastāvīgajam. Tas nav pārmetums komponistam, jo mēs zinām, ka mainīgais un pastāvīgais tiklab dzīves, kā arī mākslas attīstībā iet rokrokā, un pat vislielākajām pārmaiņām tur nepiemīt absolūts raksturs. Un mūzikas dzīves prakse pārliecina, ka ari V. Kaminska kora daiļradei raksturīgās izjūtas joprojām ir tuvas ļoti plašai mūsdienu auditorijai, arī neraugoties uz to, ka šādas izteiksmības prototipus sastopam jau agrīnajā latviešu kora klasikā. It īpaši tuva šī episkā ļaužu kopības un kolektīva entuziasma atmosfēra ir pašām kora dziedātāju aprindām, jo tā teicami atbilst kora žanra izteiksmes un kora dziedāšanas kolektīvās būtības specifikai. 

Ja raugāmies pēc izteiksmes līdzekļiem, kuri apstiprinātu V. Kaminska liroepiskās izteiksmes tuvību atbilstošajiem mūsu kora klasikas vaibstiem, tad te vispirms uzmanību saista raksturīgais intonatīvi ritmiskais veidojums. No vienas puses tā ir melodika, kas jau agrāk ir izaugusi no t. s. «Liedertafel» stila kordziedāšanas un ilgi slīpējusies mūsu kora klasiķu daiļradē, — valdot homofoni harmoniskam salikumam, teksta melodisko lasījumu nosaka oratoriāli vēstoša melodiskā deklamācija, kam kulminācijās ir raksturīga zināma pašapzinīga patētika vai arī skaudrums kā vīrišķīga spēka un rakstura stingrības slavinājums. Ja tāli ģenētiski sakari ar «Liedertafel» stilu ir saskatāmi tur, kur komponists melodiku cieši pakļauj teksta pasniegumam un tās akcentus veido atbilstoši teksta deklamatoriskajiem akcentiem, daudz neraizējoties par melodiskā tematisma patstāvību, tad ne mazāk raksturīga V. Kaminskim ir arī cita pieeja melodikai. Proti, daudzas V. Kaminska dziesmas raksturo izteikti plastisks, zīmējumā patstāvīgs un reljefi atmiņā paliekošs melodiskais tematisms, kas uztverams kā latviešu tautas mūzikas, tā arī krievu 19. gs. Varenās kopas vokālā stila tradīcija un ir lielā mērā nosacījis arī mūsu kora klasikas veidolu. Harmoniju un faktūru V. Kaminska kora stilā raksturo homofoni harmoniskais salikums. Tāpat kā gandrīz bez izņēmuma mūsu kora klasikā, arī viņa koros polifonija kalpo vienīgi reālistiskam tēlojumam, bet neveido patstāvīgu izklāsta veidu, stilu. Polifonijas momentu nav daudz, un tie izpaužas galvenokārt kā balsu sazarošanās no unisona līdz daudzskaņu akordiem un reducēšanās atpakaļ uz unisoniem atkarībā no dziesmas ritējuma ikreizējās emocionāli tēlainās situācijas. Piebalsu polifonijas ir samērā maz, ērģeļpunkti un foni pilda tās pašas izteiksmes funkcijas, kādas tiem piemīt klasiskajā latviešu kora dziesmā. Pie liroepisko dziesmu harmoniskās valodas raksturīgajām iezīmēm pieder tas, ka harmonija te gandrīz nekad nezaudē tonāli funkcionālās ekspresijas spēku — ar to tuvinoties klasikai. (Citādi tas ir latviešu šodienas lirisko kora dziesmu lielākajā daļā, kur harmonijā dominē ne tonāli funkcionāla, bet lielā mērā foniska, koloristiska, savā ziņā impresionistiska izteiksmība.) Šeit tiku īpaši akcentējis V. Kaminska koru un latviešu kora klasikas izteiksmes līdzekļu kopību, lai izskaidrotu arī satura saskares punktus. #space Ir labi zināms, ka V. Kaminska daiļradē šie līdzekļi neizpaužas tikai sākotnējā veidā, bet komponists, gan būtiski nemainot to izteiksmību, šos līdzekļus arī attīsta, saasina to ritmiski intonatīvo un harmonisko iedarbīgumu. Ar to viņš tuvina savu dziesmu izteiksmību mūsdienu muzikālās apziņas prasībām. 1968. gadā komponētajā svītā vīru korim «Manas dzimtās zemes dziesmas» (J. Pētera vārdi) V. Kaminska kora stils uzrāda arī radikāli jaunas kvalitātes. Šeit episkā kopības izjūta ar savu dzīves vidi, dzimto zemi, tautu un tās vēsturi vairs neizpaužas tik nedalīti un stihiski. Tā neizpaužas kā pašsaprotama un pat neapzināta dzīves izjūta, bet drīzāk gan — un atbilstoši dzejas stilam — kā tagadnes cilvēka #metonymy tīši meklēts atskats pagātnē un tās radītajās vērtībās. Līdz ar dzejnieku komponists apzināti pievēršas savas tautas vēsturei, lai aicinātu celt gaismā, kas tajā liels, un savas likumsakarīgās vēsturiskās ģenēzes apziņā pilnveidotu personības viengabalainību.  raksturīgi, ka te pirmās dziesmas skaudrajā, pirmatnīgi monotonajā intonatīvajā veidojumā pirmo reizi V. Kaminska daiļradē sastopamies ar senas cilmes tautiska vokāla stila tiešu atdarinājumu. Interesanti atzīmēt tos momentus, kur komponists pielāgo savu melodisko izteiksmi dzejas savdabīgi skaudrās intonācijas atveidojumam. Jāņa Pētera lapidārā, kodolīgā izteiksme te atradusi adekvātu muzikāla atveidojuma līdzekli daudzajās markantajās pauzēs, kas dažkārt sadala pat atsevišķu vārdu, tā neļaudamas zilbes izvilkt garumā un mīkstināt vārda fonētisko pasniegumu, bet nodrošinādamas tam tikpat svarīgu un cietu izlasījumu kā dzejā. Melodika visumā ir kļuvusi stūraināka, raksturīgāka, tajā sastop arī kora runas posmus un vienu otru sonoristikas efektu. Šī svīta ir apsveicama kā šobrīd pats novatoriskākais sniegums V. Kaminska kora daiļradē. Vokālās solo lirikas žanrā V. Kaminska redzamākais opuss beidzamajos gados ir cikls balsij un klavierēm «Saules lappuses» (1967; A. Elksnes vārdi). Ne tikai koros, bet arī solo dziesmā V. Kaminska raksturīgā lirika attīsta ne pirmām kārtām romantiskas izteiksmes līniju, bet gan pārsvarā gleznainas, kontemplatīvas, objektīvas ievirzes lirisko izteiksmību. Šādas no romantisma jūtami atšķirīgas lirikas sākumi atrodami daudzās pagājušā gadsimta nacionālajās komponistu skolās un pirmām kārtām Varenajā kopā. Latviešu mūzikā šās folklorai tuvās un tādēļ tautiski objektīvu vaibstu iezīmētās lirikas pamatlicējs bija E. Melngailis, daļēji Alfrēds Kalniņš. Nākamajās komponistu paaudzēs šī lirikas strāva jūtami ietekmējās no muzikālā impresionisma, dažu šodienas autoru daiļradē sasniedzot arī jūtamu impresionistisku izsmalcinātību (piemēram, Aldonis Kalniņš). Arī V. Kaminska lirika ir sevī uzņēmusi šo ietekmi, tomēr tās savdabību nosaka visai skaidri jūtamie minētās klasiskās tradīcijas avoti, — ja vien tā neļaujas sentimentālisma inercei, tai ir raksturīga ļoti noteikta un precīzi izteikta noskaņa, skaidrs un plastisks melodiskais zīmējums, tā ir dziedoša. #space Šīs izteiksmes īpašības, kā arī impresionistiska ievirze raksturo arī «Saules lappušu» stilu, kaut gan tonāli harmoniskajā veidojumā komponists izmanto pat pilnu diahromatisko skaņu sistēmu. Nevairoties no komplicētām saskaņām, autors daudz uzmanības veltī harmoniju kolorītam un tēlaini plastiskai izteiksmībai. Melodiskā deklamācija gan ir visai detalizēta un tiecas uz psiholoģiski iedziļinātu izteiksmi, taču dominējoša tomēr paliek impresionisma vokālās lirikas tradīcija — saglabājas melodiskā zīmējuma pašvērtīgā plastiskā izteiksmība, simetriski melodiskie veidojumi kā šaurākos, tā arī plašākos formas posmos. #space Tieši formas plastiskums un tēlainība ļauj runāt arī par Varenās kopas vokālā stila pārmantojamu. 
«Saules lappuses» ir pirmais plašākais opuss, kurā V. Kaminskis izsakās vokālās solo lirikas žanrā. Jācer, ka šis žanrs nākotnē biežāk būs viņa uzmanības centrā — komponista talanta liriskā ievirze te varētu gūt pienācīgu attīstījumu. #space
Dzimtās zemes apdziedājums ir goda vietā arī kādam citam no redzamākajiem mūsu kora dziesmas autoriem — Aldonim Kalniņam, taču attieksme pret šo tēmu un ar to saistītās izjūtas mūzikā ir būtiski citādas nekā dominējoši episkajam V. Kaminskim. Aldonim Kalniņam dzimtā zeme, tās daba, tās plauksme un labklājība nākotnē ir pirmām kārtām romantisku ilgu un trauslu lirisku sapņojumu objekts. Liriskais varonis jūtas ne tik daudz objektīvi un pašapzinīgi savā zemē ieaudzis, bet gan vairāk jūt to sev blakus kā savas mīlas, sāpju, prieka un citu lirisku izjūtu lolojumu. #space Šis dzimtenes romantiskais tēls ievelk Aldona Kalniņa daiļradē nepārprotamu nacionālā romantisma vaibstu. 
Lai arī komponists savu daiļradi visai konsekventi norobežo lirikas ietvaros, viņa liriskā metode tomēr ir pietiekami bagāta un plaša — tajā ir gan impresionistisks noskanīgums, gan izsmalcināti krāsaina gleznainība, gan arī episki stāstošs, tautiskas izteiksmes iezīmēts elements. #space Šai liriskajai metodei, kura mūsu muzikoloģijas literatūrā jau ne reizi vien aplūkota un raksturota, komponists galvenajos vilcienos joprojām paliek uzticīgs, arī neraugoties uz vienu otru kritikas pārmetumu par atkārtošanos. Būtu arī naivi sagaidīt, lai komponists, kura metode nu jau gadu desmitu gaitā ir apstiprinājusi savu ideālo atbilstību viņa mākslinieka individualitātei, to būtiski mainītu. Un jāatzīst, ka viens no Aldona Kalniņa pēdējo gadu redzamākajiem opusiem — kora poēma «Klau, kāds savāds šausmīgs troksnis» (1967; V. Morisa vārdi), kurā viņš izteiksmes paplašināšanas nolūkā pievēršas arī sadzīves žanram un tēlu dramatiskas izaugsmes paņēmieniem, visai uzskatāmi pierāda, ka tieši uzticība savas individualitātes nosacītajiem un līdzšinējā jaunradē izkoptajiem daiļrades principiem ļauj viņam iezīmēt savu spilgtu vaibstu mūsu kora dziesmas kopējā ainā; #space ja mums Aldona Kalniņa vietā būtu komponists, kas rakstītu tikai tādā stilā, kādā veidota šī kora poēma, latviešu kora dziesma noteikti būtu nabagāka. #metonymy «Klau, kāds savāds šausmīgs troksnis» ir vienīgais Aldona Kalniņa opuss beidzamajos gados, kurā viņš izgājis no sava stila ietvariem. #space Pat lielās formas darbs — vokāli simfoniskā glezna «Dzimtene» (1967; A. Krūkļa vārdi) neslēpj savu piederību miniatūru lirisku kora impresiju autoram, — tās plašais formas veidojums ir profesionāli veiksmīgs un dramaturģiski pārliecinošs, tomēr visu būtisko arī šeit komponists pasaka «īsā elpā», nelielos noskaņu un izjūtu gleznojumos. Minēšu tikai dažus no plašā beidzamo gadu kora dziesmu klāsta. Sieviešu kora dziesmās «Balāde par pieradumu» un «Cik mēs zinām» (abas 1968) Ald. Kalniņa daiļradē ir ienācis jauns tekstu autors — Māris Čaklais. Domāju, ka te vēl komponists nav atradis optimālo paņēmienu, kā savā mīksti liriskajā stilā muzikāli ietvert dzejnieka ironiskās un kodīgās morālfilozofiskās pārdomas. Sieviešu kora dziesmā «Pulkstenis» (D. Avotiņas vārdi) patīkami pārsteidz mūzikas smalkā psiholoģiskā detalizācija — jo lielāku gandarījumu šī dziesma izraisa tādēļ, ka psiholoģisko dziļumu komponists sasniedzis, nevis mēģinot pārorientēties kādā citā, teiksim, psiholoģiski ekspresīvā stilā, bet gan pats ar savas gleznaini tēlojošās liriskās metodes līdzekļu sevišķu koncentrāciju un kodolīgu pielietojumu. #space Dziesmu «Sēņošana» (V. Ļūdēna vārdi) raksturo žanriski ilustrējošs tēlojums un humors — līdz šim diezgan reti viesi komponista daiļradē. Savdabīgs stilistisks pagrieziens ir atrasts dziesmā «Bēdu manu, lielu bēdu» (M. Bārbales vārdi), kur mijas romantiski elēģiska izteiksme ar tautas dziesmas stilizāciju. #space Šie piemēri ļauj secināt, ka Ald, Kalniņš, palikdams uzticīgs savas metodes principiem, šodien tai tomēr neseko dogmatiski, bet brīvāk nekā agrākajos gados tai piesaista arī citus pazīstamus kora izteiksmes līdzekļus, un tas dažādo, bagātina viņa kora daiļradi. Beidzamajos gados Ald. Kalniņa kora mūzikā saplaucis arī tautas dziesmu apdaru žanrs. Vairākas viņa apdares veidotas kā plašas caurkomponētas poēmas ar tautas dziesmu tekstu, un šai ziņā tās ienes jaunus vaibstus šā žanra attīstībā latviešu mūzikas padomju periodā. 

Oļģerta Grāvīša radošās intereses aizritējušos gados ir saistījis pirmām kārtām revolucionāri vēsturiskās operas žanrs, un te viņš debitējis arī kā libretists. Operas «Sniegputeņos» (1967) sasniegumi un trūkumi samērā plaši tika aplūkoti periodikā drīz pēc uzveduma.1 Tādēļ aprobežošos tikai ar vienu domu. Manuprāt, šās operas trūkuma pamatā ir autora savā ziņā atvieglota pieeja žanram. Šķiet, autora ieceri vadījusi galvenokārt muzikāli dramatiska uzveduma ideja, bet ne tik daudz patstāvīga mākslas darba radīšanas mērķis. Vai pie šādas muzikāli dramatisku uzvedumu «estētikas» mūs pamazām nav pieradinājuši radio un it sevišķi televīzija, kuri nereti ar vieglu roku «muzikāli dramatizē» (precīzāk — melodramatizē) vienu otru vēstures notikumu un dokumentālās literatūras paraugu? Taču, stingri ņemot, šādi uzvedumi pieder žurnālistikas un populārzinātniskajam žanram, un, domājot par mūsu muzikālā teātra attīstību, jāatgādina, ka muzikāli dramatisks uzvedums nevar pildīt patstāvīga mākslas darba funkcijas. Bez literāras un muzikālas pašvērtības nav domājams operas žanrs. Vokālās solo lirikas jomā uzmanību saista komponista triju dziesmu burtnīca ar Imanta Ziedoņa vārdiem «Sapņu strazdi» (izd. 1967). Tāpat kā Aldonis Kalniņš vienā otrā no jau minētajām kora dziesmām, arī O. Grāvītis šeit sastapies ar problēmu, kā muzikāli ietvert mūsu jaunākās dzejas savdabīgo tēlu, intonāciju un izteiksmes loku. #space Tā ir problēma, kas vistuvākajā laikā būs jāatrisina mūsu vokālajai mūzikai kopumā (šobrīd sekmīgākie risinājumi pieder R. Kalsonam vokālajā ciklā «Daži prātīgi dialogi» un V. Kaminskim kora svītā «Manas dzimtās 
zemes dziesmas»). O. Grāvītis, pievēršoties I. Ziedoņa daiļradei, šoreiz vēl nekādu jaunu muzikāli stilistisku pieeju nav meklējis, un tas ir savā ziņā attaisnojams, jo izvēlētie teksti pieder agrīnā, «romantiskā» Ziedoņa jaunradei un tādēļ krasi nerunā pretī arī šādai samērā tradicionālai dzejas vokālai interpretācijai. Taču, ja runājam par I. Ziedoņa daiļradi kopumā, it īpaši par pēdējo gadu aforistiski filozofisko dzeju, tad, manuprāt, tās muzikālais 
s prasīt prasās ne tikai gleznainu jūtu liriku vien, — domāju, te neiztikt bez asiem žanriskiem raksturojumiem, bez «netiešās» lirikas, t. i., tādas lirikas, kas aizmaskēta, «atsvešināta» ar grotesku intonāciju, bez dažādiem muzikāliem zemtekstiem utt. Tādas pārdomas izraisās, saskaroties ar I. Ziedoņa dzejas interpretāciju mūsu mūzikā. Lai arī šoreiz O. Grāvītis ir godam veicis uzdevumu, paliekot savu līdzšinējo izteiksmes paņēmienu ietvaros, domāju, ka viņam ir pa spēkam atrast nākotnē arī savdabīgāku, mūsu jaunākās dzejas īpatnībām pieskanīgāku izteiksmību. #space

Arvīda Žilinska jaunrade pēdējos gados ir izpaudusies galvenokārt muzikālā teātra un liriskas solo dziesmas žanros. Strādājot muzikālā teātra jomā, komponista iezīmīgā, bet savā ziņā vienpusīgā liriskā metode nereti saduras ar šā žanra prasībām pēc lielākiem muzikāli dramaturģiskiem vispārinājumiem, raksturīgāk individualizētiem tēliem, simfonizācijas. Jāatzīst, ka arī baletā «Sprīdītis» (1967; pēc A. Brigaderes lugas) komponists šā iemesla dēļ sniedz klasiskās dramaturģijas savā ziņā atvieglotu traktējumu, kāds iezīmējās jau arī operā «Zelta zirgs» (1959; uzv. 1965). Protams, nav noliedzams, ka A. Žilinska balets iepazīstina — it īpaši bērnus — ar vienu no mūsu klasiskās dramaturģijas pērlēm. Tomēr nevar nepamanīt, ka, neraugoties uz melodiskumu, vieglo uztveramību un atjautīgi iztēlojošo raksturu, mūzika nepaceļas augstāk par visai ordināriem liriskiem noskaņojumiem, tradicionāli romantiskiem pasaku fantastikas un pasaku dramatisma tēliem. #upisgood #space Manuprāt, ne vienā lappusē tā nepāraug ilustrējošas skatuves mūzikas sfēru, un tādēļ balets kopumā diemžēl sniedz literārā pirmavota vienpusīgu un sašaurinātu interpretāciju, nonivelē tā poētiski filozofisko niansētību. #upisgood #space Vairākās A. Žilinska beidzamā laika solo dziesmās ir vērojama izteiksmes bagātināšanās. Komponists aktīvāk pievēršas mažora un minora mijiedarbības harmoniskajām iespējām, skaņkārtu kolorēšanai, seno tautas mūzikas skaņkārtu iezīmētai melodikai. Šie izteiksmes līdzekļi ļauj pārvarēt agrāko gadu dziesmās sastopamo liriskās izteiksmes aptuvenību, pārlieku vispārināto romantisko smeldzi un ienes komponista vokālajā lirikā vairāk konkrētas gleznainības, krāsu un individualizētāku psiholoģisko noskaņojumu («Putni pārnāk», «Kamenes dziesma», «Meitene dzird dzērvi kliedzam» u. c.). 

Pārējie mūsu dziesminieki, t. i., komponisti, kuri strādā pa lielākajai daļai vienkāršākajos vokālajos žanros — Jānis Ozoliņš, Viktors Sams, Georgs Dovgjallo, Jurijs Glagoļevs u. c., gandrīz nemainīti turpina mūsu mūzikā dziļi iesakņojušos un labi pazīstamo liriskas, žanriskas vai humoristiskas sadzīves dziesmas stilu, laiku pa laikam sniedzot arī pa saturā komplicētākam kora vai solo lirikas opusam. #space Šo komponistu daiļrade apmierina ļoti plašas auditorijas prasības. Vienkāršai, tehniski nesarežģītai vokāla ansambļa dziesmai ir izcila loma visplašāko sabiedrības slāņu muzikālajā sadzīvē, estētisko jūtu izkopšanā. Tādēļ prasīt prasītos pēc plašāka komponistu loka iesaistīšanās šajos žanros, kas, dabiski, tajos ienestu arī lielāku izteiksmības un stila dažādību. To prasa arī tīri kvantitatīvas vajadzības — skolu, kultūras namu, klubu muzikālā pašdarbība, kas joprojām izjūt oriģinālrepertuāra trūkumu, un to izjūt arī profesionālie mākslinieki, komplektējot populāru koncertu programmas. Gan nebūt nesniedzot problēmas apmierinošu atrisinājumu, pēdējos gados šo sadzīves dziesmu sfēru arvien redzamāk iekaro vieglais žanrs. Uz to nereti orientējas viens otrs no pašu dziesminieku vidus, kā arī dažs labs kora komponists — piemēram, V. Kaminskis, kas pēdējā laikā veido savdabīgu kora un estrādes dziesmas starpžanru, — «Tuvums» (G. Selgas vārdi) ar kontrabasa līdzdalību, arī serenādes tipa «Veco zvejnieku dziesma» ar pavadījumu (O. Vācieša vārdi) u. c. Tajā pašā laikā sadzīves dziesmu funkcijas sāk pildīt arī dziesmas-songi ar sabiedriski aktuālas populāras dzejas tekstiem, kas nereti komponētas teātra izrādēm var filmām un atbilstoši šai vieglā žanra strāvai tiek izpildītas ar ģitāras vai ģitāru ansambļa pavadījumu. #lingua (Vairākas Ģ. Ramana, Imanta Kalniņa u. c. dziesmas.) Teksta un mūzikas attiecību jautājums šajās dziesmās-songos tiek risināts par labu pirmajam, un muzikālā puse ir pat visai pakārtota — melodikas galvenais uzdevums nav vis reljefa un izteiksmīga tematisma veidošana, bet vienīgi teksta asprātīgs, lakonisks, viegli uztverams un savā ziņā kalambūrisks pasniegums (arī paši teksti visbiežāk ir kalambūriski). #lingua Toties tonāli harmoniskā puse ir interesantāka nekā tradicionālajās estrādes dziesmās tanī ziņā, ka tiek izmantotas seno skaņkārtu radītās harmoniskās secības (te atspoguļojas tautas mūzikas ietekme uz visā pasaulē nesen populārā angļu ansambļa «Beatles» muzikālo stilu, kas pēc tam guva lielu izplatību). Pēdējos gados mūsu mūzikā ir aktivizējies arī otrs, tradicionālāks vieglā žanra dziesmas tips — tradicionālā estrādes dziesma. Lai gan atbilstoši sava žanra specifikai tā joprojām saglabā jūtamas stilistiskas saites ar seno salona mūziku un opereti un ir samērā tuvāka tam vieglā žanra virzienam, ko sadzīvē dēvē par «šlāgeri», tomēr arī te var vērot zināmas laikmeta ierosinātas pārmaiņas. Gan mazāk izteikti, arī te izpaužas dziesmās-songos sastopamā harmoniskās valodas līdzekļu bagātināšanās. #lingua leviešas arī baroka vai klasicisma stilizācija (P. Dambja «Madrigāls ar svecēm», R. Paula «Dziesma nenosalst», «Ērģeles» u. c). Arī tekstos tiek meklēta lielāka psiholoģiska konkrētība un trāpīgums, atspoguļojot  dziesmu-songu ietekmi. #lingua Gan jāsaka, ka šīs nopietnāka idejiski tematiska satura (pat filozofiskuma!) pretenzijas šodien nereti ienes tradicionālajā estrādes dziesmā klaju melodramatismu. Lai arī latviešu estrādes dziesma pārējo padomju republiku vidū  nepelna lielākos pārmetumus, tomēr arī pie mums ir vērojama pakļaušanās šai tendencei (piemēram, R. Paula «Ērģeles», «Nepārmet man»). 
Skatot mūsu vieglo žanru kopumā — kā vokālo, tā instrumentālo — un pavisam īsi rezumējot tā galvenās līnijas, vispirms jāmin 1968. gadā pāragri mirušā Ringolda Ores vārds. Viņš pārstāvēja, tā sakot, tradicionāli klasisko estrādes mūzikas stilu, visvairāk balstoties uz vācu vieglāks mūzikas tradīcijām, — dominē vispārināti lirisks plašas elpas melodiskums, vienkārša harmoniska shēma, ko kompensē melodiski un ornamentāli dzīva faktūra un sulīga instrumentācija ar tendenci izmantot liela sastāva simfodžeza orķestri un tam tipisko saloniski spožo, svinīgo skanējumu. R. Ores vieglās mūzikas stilam ir raksturīga liela iekšēja viengabalainība un nosvērtība, ļoti dabisks nepretenciozs melodiskums un iekšēji nepiespiesta, dabiski muzikāla attīstība. #space R. Ores jaunrade neizcēlās ar kvantitatīvu ražīgumu, bet viņa publicēto skaņdarbu vidū neatrast neizdevušos vai negatavus, samocītus opusus. #dysphemism R. Ores vieglās mūzikas stils ir jau kopš 50. gadu vidus jūtami ietekmējis mūsu estrādes žanru attīstību — kā vokālo, tā instrumentālo. 
Otrs redzamākais latviešu padomju estrādes mūzikas pārstāvis kopš tās sākumiem ir bijis Raimonds Pauls. (E. Igenberga, kuras jaunradē sākumā sološi ieskicējās klasiskās franču chansonette žanram radniecīgas iezīmes, savu estrādes žanra līniju tomēr diemžēl neizkopa un neturpināja.) R. Paula daiļrades viena daļa ir augusi apmēram tajās pašās tradīcijās, kurās veidojās R. Ores stils, ar piebildi, ka R. Pauls te aktīvāk sekoja padomju estrādes aktuālajām tendencēm, nereti līdz pat šai dienai pakļaujoties arī modes gadījuma prasībām (par ļaunu savai individualitātei). Tās ir R. Paula tradicionālās estrādes dziesmas un koncertskaņdarbi liela sastāva orķestrim, retāk — ansamblim. Otra līnija R. Paula daiļradē saistās ar improvizatorisko džezu, ar psiholoģiski detalizētas, kamermuzikālas izteiksmes meklējumiem džeza mūzikā («Melnās krāsas» estrādes ansamblim, «Piecas džeza ekspresijas» orķestrim). Šī līnija ir vairāk viņa individualitātei atbilstoša nekā iepriekšējā, un te viņš ir jaunradošāks, nereti pat parādot neikdienišķu talantu. Te beidzamajā laikā R. Pauls sekmīgi eksperimentē arī ar latviešu folkloras intonāciju iesaistīšanu džeza muzicēšanā («Piecas improvizācijas latviešu tautas dziesmu garā»). īpatnēji folkloristiskas ir arī viņa «Piecas dziesmas ar latviešu tautas dziesmu tekstiem». Tās jaunā pagriezienā attīsta jau agrāk viņa daiļradē paretam sastopamo tautiska sadzīves žanra iezīmēto estrādes dziesmas tipu #space («Vāverīte», «Vecā jūrnieka stāsts», «Vectētiņš un vecmāmiņa»). Tieši šai viņa estrādes vokālo miniatūru daļai piemīt visvairāk individualizēta satura un svaigi oriģinālas izteiksmes. 
Improvizatoriskais džezs ir stiprākā puse arī Ivaram Vīgneram viņa pirmajos soļos estrādes žanrā. Nevaru piekrist uzskatam, kas izskanējis mūzikas kritikā, it kā I. Vīgners savā jaunradē neietu tālāk par žanra standartiem un tai nebūtu savas sejas. Pat bez tuvākas analīzes viņa individualitāte redzama jau tajā apstāklī vien, ka viņš ir spējis atsacīties no sekošanas R. Paula vērienīgajai plašu dinamisku plānu kompozīcijas un spēles manierei, bet kontrastā tai sniedz niansēs smalkāku, izpildījuma tehnikā filigrānāku un kopumā liriskāku džeza stilu. #space
Pēdējos gados spēkus vieglajā mūzikā ir mēģinājuši arī citi jauni autori — A. Amoliņš, V. Ickevičs, Z. Lorencs, R. Raubiško, J. Sildegs u. c. Viņu mūzikas stilistisko ievirzi pagaidām ir grūti raksturot, — pārāk maz vēl ir uzrakstīts. Pieredzējušākie komponisti E. Goldšteins, V. Kaminskis, I. Jakovļevs arī strādā tradicionālajā estrādes dziesmas žanrā. E. Goldšteins turklāt līdz šim veiksmīgi izteicies arī tautiski žanriskas ievirzes estrādes instrumentālās miniatūrās. Taču to diemžēl ir ļoti maz, un par šā žanra — tautas deju un pilsētas folkloras meldiju estrādisku stilizāciju — pienācīgu neizkopšanu mūsu vieglā mūzika pelna pirmo kritisko pārmetumu. Otro — par tendenci pārlieku polarizēt vieglo mūziku populārajā, no vienas puses, un improvizatoriskajā džezā, no otras puses, — tendenci, kura visredzamāk izpaužas R. Paula daiļradē. Nav noliedzams, ka šīs divas mūzikas jomas pelna pilnīgi patstāvīgas eksistences tiesības, taču par principu nevajadzētu padarīt to attālināšanu, bet gan tuvināšanu. #space No to atsevišķības visvairāk cieš populārais žanrs, kas pasīvi tiek piemērots neizkoptas gaumes prasībām. Turpinot šo kritisko pārmetumu virkni, būtu jāuzskaita tie paši trūkumi, ko pieņemts adresēt mūsdienu vieglajam žanram vispār, tādēļ nav nozīmes to turpināt. Jo visumā tomēr jāatzīst, ka pēdējos četros piecos gados ir notikusi mūsu estrādes un džeza mūzikas kvantitatīva un kvalitatīva aktivizēšanās, it īpaši vokālajos žanros. 

Rezumējot mūsu mūzikas attīstību pa atsevišķiem žanriem, jāatzīst, kā arī pēdējā piecgadē vadošo lomu ir paturējusi simfoniskā jaunrade. Ja arī tā šobrīd vairs tik ļoti nepārsteidz ar skaitlisku sazēlumu kā 60. gadu pirmajā pusē, tad tomēr ikgadējais jauno darbu skaits ir prāvs un stabils, un galvenais — šodienas simfoniskā mūzika izceļas ar tālāku māksliniecisku nobriedumu. Beidzamajos gados tajā ir pilnīgi izzudis kādreizējais traucējošais tradicionālisms — nesastopam nevienu darbu, kura stilistikas pamatā būtu romantisko tradīciju pasīvs atkārtojums. Ne gluži var apmierināt dažādu simfonisko žanru jaunrades savstarpējais līdzsvars — nepiedodami atpaliek instrumentālais koncerts, un te ne tuvu nav izveidojusies atbilstība mūsu izpildītājmākslas prasībām un līmenim. #space Simfoniskās mūzikas tālāku attīstību joprojām kavē jaunu skaņdarbu kūtra iekļaušana mūzikas dzīves praksē, nepietiekama to atskaņošana. Ne viss no tā, ko izteiksmes paņēmienu jomā izstrādā mūsdienu mūzikas pasaule, ir paliekošs. Tomēr ik laikmetam ir raksturīgas zināmā mērā kopīgas muzikālās domāšanas formas, ar kuru starpniecību gan izteicas atšķirīgs saturs, dažādas estētiskas koncepcijas un pat atšķirīgi mākslas mērķi, bet šī laikmeta noteiktā formu kopība tomēr eksistē. Ja mūsu muzikālā sabiedrība ar pašu un cittautu autoru novatorisko darbu starpniecību neseko šim muzikālās domāšanas formu rašanās, nomaiņas, izzušanas utt. procesam, tad ne vien klausītājos, bet arī komponistu jaunradē var veidoties gaumes, muzikālistilistisko noslieču anahronisms. Domāju, ka atsevišķās neoklasicisma vai dodekafonijas izpausmes to tīrajā, ortodoksālajā veidā mūsu pēdējās desmitgades mūzikā ir uzskatāmas par muzikālās domāšanas formu anahroniskām, savā ziņā provinciālām izpausmēm. 

Ar svaigi oriģinālu tematiku un stilistiku izceļas oratorijas žanrs. P. Dambis, Imants Kalniņš, M. Zariņš ir ienesuši te gluži jaunu izteiksmību, jaunu māksliniecisku pieeju, un vēl nesen dominējošā tradicionālā liroepiskā kontemplācija tagad šķietas jau aiz kalniem un — uz neatgriešanos. #space Atzinīgi vērtējot interesantās oratoriju tēmas un sižetus, jānorāda tomēr, ka mūsdienu laikmetīgā un sabiedriski aktīvā populārā dzeja te tomēr gandrīz nemaz nav atradusi mājvietu. Žēl. Gan mazākā mērā — šis pats pārmetums jāadresē arī kora dziesmas žanram, — tikai atsevišķos gadījumos komponisti izvēlas tekstus no hronoloģiski un saturiski jaunākās dzejas, parasti aizbildinoties ar šīs dzejas nemuzikalitāti. Taču paiet laiks un ikkatra dzeja pierāda savu atbilstību vienam vai otram vokālam žanram vai tā modifikācijai. Beidzamajos gados kora dziesma ir bijusi mūzikas dzīves uzmanības lokā vairāk nekā jebkad, un te jāpateicas pirmām kārtām Komponistu savienības 1966. gada plēnumam «Padomju kora dziesma», kurš izvērtās par plašu un rezumējošu mūsu kora dziesmas attīstības skati. Dominējošais kļuva konstatējums, ka mūsu kora dziesmā ir ieviesusies stilistiska un žanriskā vienpusība, sastingums, un šā konstatējuma vispārēja atzīšana ļāva cerēt uz drīzām pārmaiņām. Cerības pagaidām attaisnojušās daļēji. lepriecina pieredzējušo kora autoru Aldona Kalniņa un V. Kaminska jaunrades nenogurstošā intensitāte. leguvums ir vairāku citu aktīvāko un jaunradošāko komponistu pievēršanās kora dziesmas žanram — gan biklāka (J. Ivanovs), gan žanru un izteiksmes ziņā atjaunojoša, izvērsta (Ā. Skulte), gan arī radikāli novatoriska (P. Dambis). Diemžēl radikālais kora izteiksmes novatorisms šobrīd ir tik ekstrēms (sonoristika), ka tas pagaidām nemaz nevar ietekmēt mūsu koru repertuāru atsvaidzināšanu. Apsveicams un stimulējams ir arī šāds eksperimentāls novatorisms, taču, manuprāt, komponisti vēl ne tuvu neizmanto jaunas un svaigas vienkāršības resursus kora valodas atjaunināšanā. Ja igauņu 1969. gada dziesmu svētku repertuārā bija iekļauti fragmenti no Veljo Tormja novatoriskā folkloriskā kora cikla «Kalendāra dziesmas», vai tas nav labākais pierādījums, ka mūsdienu kora mūzikas novatorisms var iet arī jaunas vienkāršības virzienā? Un, no otras puses, — vai tas neliecina par koru aktīvāku pretimnākanu komponistu jaunradošajiem centieniem mūsu ziemeļu kaimiņu zemē! 
Jāatzīst, ka žanra ziņā mūsu kora dziesma tomēr vēl ir vienveidīga. Lielā mērā uz pārējo kora dziesmas žanru rēķina joprojām dominē liriska miniatūra. Formā izvērstas un dramatiska stila dziesmas ir izņēmumi, un arī kantātes žanra attīstība diemžēl nevar mēroties ar oratorijas uzplaukumu beidzamajos gados. 
Toties tautas dziesmu apdares koriem šobrīd ir žanrs, kas sasniedzis ievērojamu pacēlumu. #upisgood #space Aktivizēšanās un pakāpeniska attīstība, lai arī ne gluži gluda un vienmērīga, ko šajā jomā jau 50. gadu vidū izraisīja un pēc tam turpināja Latvijas konservatorijas pirmo pēckara izlaidumu komponisti, tagad nes nobriedušus augļus. Šodien varam runāt vismaz par trim atšķirīgiem, spilgti patstāvīgiem — Ald. Kalniņa, E. Goldšteina, P. Dambja — apdaru stiliem. Bez tam šim žanram pievēršas arī daudz citu komponistu. Ne tik labi veicas ar tautas dziesmu apdarēm vokāliem ansambļiem vai solistiem. Te komponisti neizmanto gandrīz nekādas citas instrumentālā pavadījuma iespējas kā vienīgi Rīgas radio Lauku kapelu, un tas uzspiež vienveidības zīmogu ne vien pavadījuma faktūrai un instrumentācijai, bet arī pašai izteiksmībai — dominē vispārēja rakstura draisks dejiskums un vienveidīgs, maz individualizēts tautisks žanriskums. 
Atpaliek arī instrumentālās apdares. Te atkal beidzamajos gados gandrīz vienīgais izpildītāju sastāvs ir bijis Lauku kapela. Turklāt kā šī kolektīva, tā arī Valsts deju un dziesmu ansambļa «Daile» 1969. gada programmas vajadzībām absolūto apdaru vairākumu sniedzis Gunārs Ordelovskis. Domāju, ka galu galā tomēr pārējo komponistu nepietiekamas aktivitātes vai kūtrības dēļ viņš izrādījies šā žanra «monopolizētāja» lomā. #dysphemism G. Ordelovska apdares ir labā profesionālā līmenī, asprātīgas faktūrā, mērķtiecīgas instrumentācijā, taču — un droši vien pirmām kārtām to lielā skaita dēļ — tajās reproducējošais elements dominē pār jaunradošo, proti, komponists nemainīti atveido jau aprobētu, gatavu un savā ziņā vienpusīgu tautiskuma koncepciju. Acīm redzot, liela apjoma produkcijas izlaides prasības allaž atbīda malā sortimenta aspektu, un viņa apdarēs nepietiekami izjūtam autora individuālo mākslinieciskās personības attieksmi pret tautas materiālu, kas aizvien ir galvenais estētiskā satura ienesējs faktors šajā žanrā vispār. No G. Ordelovska apdarēm gribētos sagaidīt pirmām kārtām jaunradošāku, meklējošāku pieeju — lai tautiskā izteiksme viņam nebūtu pati par sevi saprotama, aprobēta forma, bet kļūtu arī kaut kādā mērā par problēmu, kuras risinājumos aizvien tiktu ienesta svaiga, nebijusi uztvere un domāšana — tā, kā tas latviešu mūzikā ir kļuvis jau par tradīciju apdarēs koriem. Ka G. Ordelovskis to spēj, liecina ne viena vien viņa apdare pašā pēdējā laikā, piemēram, gan izjūtā, gan instrumentālajā realizācijā svaigi oriģinālā «Krievu deja ar balalaikām» (ansambļa «Daile» 1969. gada programmā). 
 
Beidzamajā laikā komponisti ir radījuši prāvu skaitu dziesmu LPSR radio un televīzijas padomju dziesmu ansambļa repertuāram. Domāju, dažas no tām iegūs paliekamu nozīmi — R. Jermaka «Latviešu strēlnieku laukumā», jau agrākajos gados komponētā R. Ores «Celtnieku dziesma» u. c. Padomju dziesma ir žanrs, kura nosaukums vien jau norāda, ka tas radies kā specifisks mūzikas attīstības padomju perioda lolojums. (Pārējie padomju mūzikas žanri ir vēsturisku, jau agrāk izveidojušos žanru turpinājums vai vismaz tiem ir skaidrāk saredzama priekšvēsture.) Padomju dziesmai ir raksturīgs masu dziesmas elementu apvienojums ar profesionālu vokālo izveidojumu un simfoniskā vai pūtēju orķestra līdzdalību. Domāju, ka mūzikas attīstības mūsdienu līmenis tomēr prasa, lai padomju dziesma drošāk pielietotu arī estrādes orķestra pavadījumu, #metonymy — te nav runa par deju ritmu ieviešanu tajā, bet vienīgi par krāšņāka, spožāka, valdzinošāka instrumentālā skanējuma iespēju izmantošanu. Līdzīgu ansambļu prakse Vācijas Demokrātiskajā Republikā un citās sociālistiskās valstīs liecina par šādu pārveidojumu lietderību. Tālāk apgūstot estrādes orķestra skanējuma iespējas, Radio padomju dziesmu ansamblis iegūtu jaunu, svaigu izteiksmību — šis žanrs mūsu mūzikā jūtami atdzīvotos. Jaunu organizatorisku un radošu aktivitāti prasa arī bērnu mūzika. Te dažs labs komponists vēl pasīvi atkārto Šūmaņa «Bērnu albuma» bērnu mūzikas tradīcijas, maz domājot par mūsu laikmeta — radio, televīzijas, bērnu un jaunatnes teātru, sazarotas un psiholoģiski bagātas bērnu literatūras laikmeta — bērnu mākslas īpatnībām. Mūsu dienās bērnu mūzikā vairs nevajadzētu aprobežoties ar klavierēm — šo kādreiz vienīgo «ģimenes mūzikas» avotu, bet iesaistīt bērnu dziesmu pavadījumos visdažādākos koloristiskos un ritma instrumentus, kuri bieži vien ir arī pietiekami vienkārši, lai tos spēlētu paši bērni. Te sava vieta varētu būt arī estrādes orķestru un ansambļu iespējām. Galvenais — komponistiem ir jāpārvar profesionāls inertums un jātuvojas bērnu mūzikai ar atbildības apziņu par šā žanra svarīgumu, plašajām vajadzībām un tā aktīvas pārveidošanas nepieciešamību, — arī te jābūt meklētājiem. Vokālā kamermūzika pašreiz pie mums neieņem tik nozīmīgu vietu, kā to varētu sagaidīt, domājot par šā žanra bagātajām tradīcijām latviešu klasiskajā mūzikā. Tās līmenis gan apmierina, taču rakstīts tiek pārāk maz, un mūsu dziedātāji izjūt nemitīgu oriģinālmūzikas trūkumu. Vokāls kamercikls ir samērā reta parādība, relatīvi vēl retāks viesis ir laba solo dziesma — liekas, uz vienas rokas pirkstiem var saskaitīt komponistus, kas ar to vispār nodarbojas. Turklāt daļa solo dziesmu liecina par atvieglotu, palētā popularitātē virzītu pieeju šim žanram. Tikai pašā beidzamajā laikā ir pazīmes, kas liecina par kamermūzikas ievirzes tautas dziesmu apdaru žanra atdzimšanu. Vokālās kamermūzikas pieticīgums ir paradoksāla parādība dzejas žanra vētraina uzplaukuma periodā. Bet varbūt mūzika te teiks savu vārdu ar mazu pieklājības nokavēšanos? 
Īstu pacēlumu neesam vēl sagaidījuši arī instrumentālajā kamermūzikā. #upisgood #space Pirms gadiem desmit to attaisnojām ar kameransambļu un to koncertēšanas tradīciju trūkumu. Tagad mums ir vairāki profesionāli ansambļi, bet progress šajā žanrā joprojām ir lēns, un izpildītāju kolektīvi izjūt lielu trūkumu pēc oriģināldarbiem. Ik gadus rodas vismaz pa vienam, diviem stīgu kvartetiem, bet kamerorķestrim beidzamos gados ir radušies tikai pāris darbu. Repertuāra trūkumu izjūt arī mūsu profesionālais čellistu ansamblis, taču te problēma ir sarežģītāka. Pirms gadiem desmit, kad Padomju Savienībā strauji saradās vispirms vijolnieku, bet pēc tam arī citu stīgu instrumentu viendabīgie ansambļi, tie radās pirmām kārtām unisona spēles mērķiem — lai efektīgā, krāšņi dekoratīvā, sulīgā skanējumā izpildītu dažādus (galvenām kārtām ārijas tipa) melodiskus skaņdarbus, piemērojoties mūsdienu plašo koncertzāļu specifikai, kā arī nereti iztopot neizkoptas un savā ziņā vienpusīgi «melodiskas» muzikālās uztveres prasībām (un savukārt, protams, šādu uztveri veicinot). Taču, kad dažādības dēļ šādi ansambļi pievērsās arī vairākbalsībai, atklājās to vājās puses. Vienbalsīgi ansambļi (kādi dominēja renesanses laikmetā, taču arī tur viens un tas pats instrumentu tips bija diferencēts pēc lieluma, respektīvi, pēc tesitūras) atbilst pirmām kārtām polifonajai daudzbalsībai, t. i., mūzikai, kurā visi instrumenti pilda vienādus uzdevumus — veido un imitē melodiskās līnijas vispār, nevis piemēroti katra atšķirīgā instrumenta dabai, kā tas ir homofoni harmoniskajā stilā, kur pirmšķirīgu nozīmi iegūst kolorīta kontrasti, harmonijas izklāsts dažādos tembros. Tādēļ homofoni harmoniskajā mūzikā viendabīgie ansambļi izrādās nepilnīgāki par tradicionālajiem stīgu kvartetiem vai kamerorķestriem. Tas ir galvenais iemesls, kādēļ komponistu attieksme pret šādiem ansambļiem ir visai atturīga, un no tā cieš arī mūsu Filharmonijas čellistu ansambļa repertuārs. No otras puses, arī mūsdienu mūzikā atdzimušās polifonijas iespējas, rakstot šim ansamblim, mūsu komponisti pagaidām nav likuši lietā. Kāpēc? Netiek apmierinātas arī instrumentālistu solistu radošās vajadzības un iespējas. Ne velti šajā pārskatā gaužām maz iznāca runāt par klavieru, vijoles, čella, ērģeļu utt. kamerskaņdarbiem — to īpatsvars komponistu daiļradē ir pavisam niecīgs, un brīžiem liekas, it kā komponisti un izpildītāji dzīvotu pilnīgi šķirtās pasaulēs un pirmie otro prasības nemaz nesajustu. Vai ilgi vēl? Šodien taču mums ir tik plašas un mākslinieciski izaugušas mūziķu izpildītāju rindas! 
Runājot par muzikālā teātra žanriem, beidzamajos gados ir kļuvis par paradumu asi kritisks tonis, žēlošanās par maz iepriecinošu situāciju šajā jomā. Vienā otrā gadījumā tas ir bijis pamatoti, taču šobrīd, pārlūkojot nesen uzvestos un vēl neuzvestos darbus, nevaram nesaredzēt arī augšupejošas tendences. #upisgood #space Marģera Zariņa opera «Sv. Maurīcija brīnumdarbs», Ā. Skultes opera «Princese Gundega un Karalis Brusubārda» — tie ir darbi, kuru muzikālā kvalitāte bažas neizraisa. Pēc ilgāka laika veiksme nākusi arī operetes žanrā — G. Ordelovska mūzikls «Peldētāja Zuzanna». Gan tiesa — neuzvestie darbi pauž novatorisku pieeju muzikāli dramaturģiskajā veidojumā un liek cerēt arī uz uzveduma oriģinalitāti, turpretī beidzamajos gados uzvestie ir pelnīti saņēmuši pārmetumus zināmā tradicionālismā (J. Ķepīša balets «Turaidas Roze», A. Žilinska balets «Sprīdītis», zināmā mērā arī Ā. Skultes balets «Negaiss pavasarī», O. Grāvīša opera «Sniegputeņos» u. c). Tātad — jāapzinās, ka mūsu muzikālā teātra žanru nākotne lielā mērā ir Operas un baleta teātra rokās. Komponistu spēki šobrīd šajā jomā ir augšupejoši. #upisgood #space

Patlaban mūsu mūzika ir sasniegusi daudz no tā, kas tai vēl nebija pirms gadiem pieciem, desmit: absolūti dominē mūsdienu tēma, noteicošā ir novatoriska, jaunradoša komponistu pieeja saviem uzdevumiem, droši savu vietu ir ieņēmusi jauna, spējīga komponistu paaudze. Viens no galvenajiem uzdevumiem paliek — panākt ciešākas saites starp muzikālo daiļradi un plašiem sabiedrības slāņiem. Grūto problēmu — atrast atbilstību starp komponistu novatoriskajiem centieniem un viņu mākslas adresātu uztveres iespējām — gan šķietami universāli atrisina nereti dzirdētā teorija par auditorijas neizbēgamo neviengabalainību: tauta nav nediferencēta masa, katram tās slānim ir atšķirīgas prasības pret mākslu un atšķirīga uztveres spēja, tādēļ neesot jāraizējas, ka vienu vai otru mākslas darbu uztver tikai nedaudzi. Jā, praksē pilnīgi līdzvērtīgas mākslas uztveres spējas ir tikai ideāls. Taču šī auditorijas neviengabalainības teorija, manuprāt, problēmu atrisina pārāk viegli, to nevaru pieņemt, jo tā atstāj pilnīgai pasivitātei jautājumu par plašu slāņu estētiskās apziņas paplašināšanu, par mākslas kā sabiedrības vienotājas misiju. Tādēļ, tiecoties pēc novatoriskas mākslas, kas atspoguļotu laikmetisku estētisko ideālu, komponistu uzdevums ir arī raudzīties, lai tā izaugtu no sabiedrības reālās, konkrētās dzīves un tās prasībām. Lai pār mūsu muzikālo jaunradi līst visas plašās mākslas pasaules raženie iespaidu lieti, bet lai tās saknes dziļi turētos mūsu pašu tautas dzīvē! To novēlēsim Padomju Latvijas mūzikai, ceturtajā gadu desmitā ieejot. 

1 N. Grīnfelds. «Latviešu strēlnieki operā». «Cīņa», 1967. g. 17. dcc. V. Bērziņa. «Parāds nav nolīdzināts .. .». «Literatūra un Māksla», 1968. g. 13. janvārī. S. Stumbre. «Sniegputeņos». «Karogs», 1968. g. 2. nr. A. Klotiņš. «Distance: fakti — operas tēli». «Māksla», 1968. g. 1. nr. 

1 Savdabīgs izņēmums V._Kaminska flaiļradē šai ziņā ir viņa agrīnā simfoniska poēma «Stāsts par mūsdienu cilvēku» (1960), kuras nosaukums vien jau norada uz velēšanos risināt cilvēka personības psiholoģiskās problēmas. Šī līnija tālāku attīstību komponista jaunradē nav guvusi. 


1 Sk. rakstu krājumu «Latviešu muziķa», VI. «Liesma», Rīga, 1967, 60. lpp. 

1 R. Grīnblata 4. simfonijas tuvāku aplūkojumu šo rindu autors sniedzis raksta «3aMeTKH o ripH6ajiTiiiicKoM ciiM(poHii3Me», Mvpnaji «CoBeTCKaa MV3MKa», 1969, No 5.  


1 Tas vērojams, piemēram, lēnās daļas nobeigumā, kur gan sastopamies ar sava veida koloristisku epizodi, taču arfa te traktēta stingri neoklasicistiskā ievirzē. 

1 Daudzi klasiskie muzikālās satīras piemēri (Musorgskis, Dargomižskis u. c.) liecina, ka, veidojot satīrisku satura ievirzi, mūzikai ir jāatkāpjas arī no tradicionālās formas, tā jūtami jādeformē. 

1 Šā skaņdarba pilns nosaukums, ko autors sniedzis partitūras titullapā, skan: Simfoniska epizode «Pirms aiziešanas» pēc Nazima Hikmeta dzejoļa motīviem (Poēma). 
1 C. C. ripoKodpbeß. «MaTepiia.ibi, aoKV.MeHTbi, BOcnoMiiHamiH». MocKßa. 1961, 485. lpp. 
1 Vēl runājot tiešāk par P. Dambja kinomūziku, jāatzīmē, ka viņa izteiksmes paņēmieni, it īpaši beidzamajā laikā, ir arī plašāki par poētiski asociatīvo stilu vien. Te sastop arī stilizācijas paņēmienus, muzikālās un trokšņu izteiksmības apvienojumu (tātad — konkrētās mūzikas iezīmes), liela loma arī sonoristikai, un, visbeidzot, kā izteiksmes līdzeklis tiek izmantots arī atšķirīgu žanriski stilistisku slāņu pretnostatījums, kurš kalpo psiholoģiskai raksturošanai. #space Acīm redzot, komponists pareizi sajūt, ka, norobežojoties viņam visraksturīgākajā poētiski asociatīvajā izteiksmībā vien, muzikālais stils slīgtu atpakaļ impresionismā.  

1 Ļudgards Gedravičs (dz. 1933) — komponists, Republikas prēmijas laureāts kinematogrāfijā, muzikālo izglītību guvis J. Vītola Latvijas Valsts konservatorijā A. Skultes kompozīcijas klasē, daudzu televīzijas un kinofilmu mūzikas autors. 

1 Laikraksts «Literatūra un Māksla», 1968. g., 37. nr. 

1 Blakus minot, visa oratorija-svīta «Zilā planēta» ir veltīta šai cilvēka prāta un gara ģenēzei — jo komponistu ir vadījuši ne jau centieni sniegt konspektīvu dabas filozofijas un kosmoloģijas hrestomātiju skaņās, bet gan vēlēšanās muzikāli dramatiskos tēlos parādīt cilvēka personības izaugsmi viņas attieksmēs pret Zemi, dabu, Visumu. (Raksturīgi, ka arī šodienas jaunākās paaudzes latviešu glezniecībā iezīmējas izmantojamo tradīciju diapazona paplašināšanās. Portreta žanrā tas ir it īpaši atskats uz renesansi un klasicismu.)  

1 Paul Collaer, «La musique moderne», Ēdltions Meddens S. A. ParisBruxelles, 1963, 38. lpp. 
6 “Latviešu Mūzika” nr. 8 (1970) | Ludvigs Kārkliņš
Ludvigs Kārkliņš 
PAR DAŽIEM MŪZIKAS VALODAS JAUTĀJUMIEM 
Ar katru gadu plašāku ieskatu mūsdienu pasaules mūzikas parādībās iegūst ikviens mūzikas mīļotājs, jo radio un televīzijas pārraidēs, kā arī filharmonijas koncertos blakus klasiskajai un padomju mūzikai arvien biežāk ieskanas arī Rietumeiropas mūsdienu komponistu skaņdarbi. Mūzikas izteiksmes līdzekļu loks 20. gadsimtā ir ievērojami paplašinājies, aizgājis visai tālu no iespējām, kādas bija klasicisma un romantisma mūzikas kultūrā. #space Tas daudzējādi ir jaunas muzikālas tēlainības meklējumu rezultāts, jo līdzi gadsimtiem mainās arī cilvēku psiholoģija, attieksme pret mākslas parādībām un estētiskie kritēriji vispār, jaunas attiecības veidojas starp dažādu tautu mūzikas kultūrām. Mūzikas, tāpat kā pārējo mākslu labākai, pilnīgākai uztverei ļoti svarīga tās iespējami dziļāka izpratne, orientēšanās ne tikai vispārējos vilcienos — krāsās un noskaņās, bet arī skaņu matērijas specifikā un no tās izrietošajos formu veidošanas procesos. Tādēļ arī šajā rakstā nedaudz pakavēsimies pie atsevišķām mūsu gadsimta mūzikas izteiksmes līdzekļu sfērām, kas arvien biežāk sastopamas arī padomju komponistu daiļradē un nereti palīdz tiem attiecīgā kontekstā izveidot spilgtāku, reljefāku muzikālo tēlainību. Te jāmin tādas parādības kā puantilisms, elektroakustiskā mūzika, aleatorika un sonoristika, jēdzieni, kas koncertu recenzijās un teorētiskajos rakstos figurē arvien biežāk arī pozitīvā nozīmē. 

Puantilisms ir tāds kompozīcijas tehnikas veids, kur vienu skaņu no otras atdala attiecīga garuma pauze, it kā izveidojot plūstošas melodijas vietā «skanošus punktus». Pats nosaukums radies no franču vārda «point» — tulkojumā «punkts», Puantilisma kā mūzikas tehnikas sākumi meklējami Antona Vēberna daiļradē. 1913. gadā Vēberns uzrakstīja «Sešas bagatelas» stīgu kvartetam, kas savā ziņā mulsināja klausītājus. Atsevišķu bagatelu atskaņojums ilga ne vairāk par minūti, un dinamika robežojās ar pianissimo. Tādējādi šajā skaņdarbā jo spilgti izteicās viena no mūsu laikmeta skaņu mākslas raksturīgākajām īpašībām — muzikālās domas lakonisms. Komponisti nonākuši pie secinājuma, ka skaņdarba vērtību nosaka nevis tā struktūras izvērsums, bet gan satura nozīmīgums. #space Ļoti iespējams, ka te izpaužas jaunās paaudzes kritiska attieksme pret iepriekšējā mākslas perioda — romantisma mūzikai raksturīgajiem «dievišķajiem garumiem». #reph #dysphemism
Par koncentrētas muzikālās idejas izteiksmes iespējām runāja jau A. Šēnbergs un labprāt pat atbalstīja šādas tieksmes savu audzēkņu darbos (A. Vēberns), taču pats savā daiļradē vairījās konsekventi iet pa šo ceļu. Tā, piemēram, ar domas lakonismu iezīmējas A. Šēnberga «Pieci orķestra skaņdarbi», kas uzrakstīti jau 1909. gadā. Trešajā no jau minētajiem skaņdarbiem («Mainīgais akords») A. Šēnberga lieliskā instrumentācijas meistarība liek vienam un tam pašam akordam iezaigoties visneparastākajās orķestra krāsās. Tādējādi jau gadsimta pirmajā desmitā bija radies skaņdarbs, kura mūzikas valoda vairākās jomās apsteidza savu laikmetu, bet dažām tā epizodēm pat vērojama līdzība ar A. Vēberna puantilismu. 
A. Vēberna daiļrades, respektīvi, puantilisma ietekmē dodekafonijas (un ne tikai dodekafonijas) attīstība un tehniskais veidojums mūsu dienās izvērties pavisam savādāks, jo A. Vēbernam piemita spēja ārkārtīgi saasināt tos kompozīcijas aspektus, kuri A. Šēnberga skaņdarbos tik tikko bija samanāmi. 
A. Vēberna «Piecos orķestra skaņdarbos», op. 10 (1913), iezīmējas pretruna starp visai tradicionālo izpildītāju sastāvu un ārkārtēju muzikālās domas izklāsta lakonismu, jo viss sacerējums orķestrim nepārsniedz septiņas taktis, bet ceturtās miniatūras atskaņojums ilgst tikai deviņpadsmit sekundes. 
A. Vēberns turpina ļoti aktīvu darbu atsevišķo mūzikas valodas faktoru funkcionālajā koordinācijā un, piemēram, savā Simfonijā (op. 21) lielāko muzikālā izklāsta daļu veido ļoti klusā dinamikā, kas ļauj efektīvāk ar dzirdi kontrolēt skaņu intonatīvās un ritmiskās attīstības procesu. 
Savos turpmākajos sacerējumos — «Kvarteta vijolei, klarnetei, tenorsaksofonam un klavierēm», «Trīs dziesmās balsij un klavierēm», op. 18, — komponists, acīm redzot, ar nodomu izmanto nepilnu sēriju; varbūt tādēļ, lai tā būtu gan komponistam, gan klausītājam labāk pārskatāma. A. Vēberna trīsdesmito gadu daiļradē notiek tik svarīgi skaņu materiāla funkcionāli pārveidojumi, ka divpadsmit dažādu skaņu izmantošanas tehnika kļūst par vienu — un daudzējādi pat ne visnozīmīgāko — no kompozīcijas sastāvdaļām. Viņš konstatē, ka atsevišķiem mūzikas valodas faktoriem var būt daudz oriģinālāka, patstāvīgāka nozīme muzikālās formas veidošanā nekā līdz šim. Tā pakāpeniski izkristalizējās jauns kompozīcijas paņēmiens — puantilisms. Līdz ar to A. Vēberna mūzikas pamatiezīmes ir lakonisms muzikālās domas izteiksmē un puantilisms kā galvenais kompozīcijas princips. Pirmo no tām, kā jau minēts, atklāja A. Šēnbergs, otra radās A. Vēberna mūzikā kā seriālās tehnikas atsevišķu principu pilnīgi jauns radikāls traktējums, bet teorētiski puantilisms varēja rasties arī neatkarīgi no dodekafonijas. Pašreiz puantilisms ir jāatzīst par pilnīgi patstāvīgu kompozīcijas tehniku un specifisku mūzikas materiāla dispozīcijas veidu, kardināli atšķirīgu no homofonās un lineārās faktūras. Puantilisma tipiskākā īpašība ir muzikālā materiāla universāla organizētība, kas atkarībā no konkrētās vajadzības var aptvert visus mūzikas valodas faktorus, sākot ar skaņu augstumu, ritmiku, dinamiku un beidzot ar tembrālajām iespējām un izpildījuma veidiem. #space Pēc P. Šefera uzskatiem, «jo vairāk ir diferencēti mūzikas elementi, jo lielāka ir mūzikas atomizācija, jo vairāk puantiliska kļūst faktūra. Sevišķos mūzikas skaldīšanas gadījumos atsevišķās skaņas kļūst savstarpēji tik svešas, atrautas cita no citas, bez tuvākiem sakariem, ka tās iedarbojas kā brīvi nesasaistīti punkti».1 Tā, piemēram, A. Vēberna «Koncertā deviņiem instrumentiem», op. 24, dzirdamas atsevišķas dažāda augstuma un dažādu instrumentālu tembru skaņas, kam nav lemts apvienoties motīvos un tālāk vispārpieņemtajā mūzikas formā. #space Klausītāja atmiņā paliek tikai priekšstats par telpā un laikā izklaidētu mūzikas matēriju, kaut arī komponists šajā skaņdarbā neoperē ar atsevišķām skaņām, bet triju skaņu kompleksiem. Taču par tematismu tradicionālajā izpratnē te nevar runāt. (Sk. 113. lpp.) 
Tādēļ puantilisma jēdziens ietver sevī vairākas nozīmes, kas skar ne tikai pašu muzikālā materiāla izkārtojumu, respektīvi, skaņdarba struktūru, bet arī šādas mūzikas emocionālo iedarbību. Puantiliska mūzika iedarbojas impulsveidīgi un līdz ar to krasi atšķiras no visiem pārējiem mūsdienu mūzikas virzieniem. Puantilisms zināmā mērā izveidojas kā protests pret ekspresionistu teatrāli afektēto, emocionāli bieži vien pārsātināto stilu. 

Atšķirībā no dodekafonijas, kuras likumsakarības pēc būtības skāra tikai melodijas un harmonijas organizāciju, puantilisms šīs likumsakarības pārnesa uz visiem mūzikas valodas elementiem, panākot līdz šim nebijušu skaņu autonomiju. Kaut arī puantilisms kā kompozīcijas tehnika šodien ir zaudējis savu pirmatnējo nozīmi un praktiski atmests, tā ietekme uz mūzikas attīstību gadsimta vidū nav noliedzama. 

Gandrīz jau divus gadu desmitus Rietumeiropas mūzikā ir pazīstamas tādas parādības kā konkrētā un elektroniskā mūzika. Atšķirība starp jau minētajiem kompozīcijas paņēmieniem ir vienkārša. Konkrētās mūzikas izejmateriāls ir dabiski vai mākslīgi radīti trokšņi un skaņas, kas vispirms tiek ierakstīti magnetofona lentē un pēc tam attiecīgi pārveidoti, lai sagatavotu specifiskus skaņu kompleksus — konkrētās mūzikas mikroelementus, kurus daždažādi variējot un attīstot rodas skaņdarbs (vismaz konkrētās mūzikas piekritēju uztverē). #space Elektroniskās mūzikas piekritēji turpretī par skaņu radīšanas avotu atzīst tikai elektriskos ģeneratorus, ar kuru palīdzību elektriskās vibrācijas tiek pārveidotas par skaņu respektīvi sonoriem kompleksiem un ierakstītas magnetofona lentē. Pārējos muzikālās skaņas faktorus — ilgumu, intensitāti un augstumu ar vienādām sekmēm pielieto abas jau minētās kompozīcijas tehnikas. #space Abu šo virzienu zināmu sākotnējo norobežošanos var izskaidrot ar dažiem būtiskiem apstākļiem. #space Elektroniskajā mūzikā var sacerēt, radīt arī pašu skaņu, bet konkrētajā mūzikā, kur nereti izmantoja trokšņus, grūti bija runāt par noteiktu tembru un līdz ar to arī realizēt attiecīgai estētikai atbilstošus skaņdarbus. Konkrētās mūzikas sākumi meklējami Parīzē jau četrdesmito gadu beigās, bet 1950. gada pavasarī Pjērs Šefērs jau realizēja pirmās konkrētās mūzikas demonstrācijas Parīzē. Gadu vēlāk notika pirmie elektroniskās mūzikas izmēģinājumi Ķelnē. Šī kompozīcijas paņēmiena aizstāvji visai noraidoši izturējās pret konkrēto mūziku, kurā pārāk liela vieta pieder instinktam un nejaušībai. Elektroniskās mūzikas meklējumiem Ķelnes studijā ir galvenokārt abstrakts raksturs, bet Milānas studijā elektronika sadarbojas ar tradicionālo mūziku un vairāk kalpo tieši šodienas mūzikas praksei. Šeit izveidota arī elektroniskā partitūra Luidži Nono operai «Intolleranza 60», kuras pirmatskaņojums notika gadu vēlāk Venēcijā. 

Milānas studijā ilgstoši darbojās Bruno Maderna, kuram visai lieli nopelni elektroniskās mūzikas attīstībā piecdesmito gadu sākumā. 1952. gadā publika iepazinās ar B. Madernas «Mūziku divām dimensijām» — pirmo skaņdarbu, kurā apvienota tradicionālā instrumentālā mūzika un elektroniskā mūzika. Tas tika realizēts Bonnas universitātes elektroniskajā laboratorijā. 
Nākamais solis uz priekšu ir Edgara Varēza «Tuksneši», kas izstrādāts Pjēra Šefēra studijā (1954). Arī šis darbs uzrakstīts divām skaņu dimensijām: viena uzticēta simfoniskajam orķestrim, otra elektroniskās mūzikas ierakstam. B. Madernas «Divās dimensijās» bija izmantots tikai kameransamblis, bet E. Varēza «Tuksnešos» jau figurēja simfoniskais orķestris, tādējādi sagatavodams ceļu P. Bulēza «Dzejas varai», kas uzrakstīta četrām magnetofona lentēm un trim dažādiem orķestriem. E. Varēza «Tuksnešos» vēl magnetofona ieraksti nav sajaukti ar orķestra mūziku (trīs tīras orķestra partitūras mijas ar divām magnetofona lentes partijām), bet P. Bulēza «Dzejas varā» tie daļēji jau skan vienlaikus. 
Otrs pagrieziens konkrētās un elektroniskās mūzikas attīstībā notika 1956. gadā, kad K. Štokhauzens uzrakstīja “Jaunekļu dziesmu”, kurā vienlaikus izmantota elektroniskā un konkrētā mūzika. Šajā darbā zēna balss, ierakstīta lentē un attiecīgi apstrādāta, skan uz elektroniskās mūzikas fona, panākot ļoti plašu amplitūdu, daudzslāņu emocionāli ekspresīvu partitūru. Vienbalsīgais zēna dziedājums kulminācijā pārvērsts par varenu kora dziedājumu. Šis skaņdarbs uzskatāms par spilgtāko parādību konkrētās mūzikas jomā pēc Pjēra Šefēra «Simfonijas vienam cilvēkam». Viens no agrīnajiem K. Štokhauzena mēģinājumiem elektroniskās mūzikas jomā ir viņa «Pirmā elektroniskā studija». (Sk. nošu piemēru 116. lpp.) Jo neparastāki ir grieķu komponista Janna Ksenaka daiļrades principi. Pēc A. Goleā vārdiem: 
«Katras kompozīcijas pamatā ir zināmas skaitļu kombinācijas, kas spējīgas attīstīties, pārveidoties, un šīs iespējas komponists ļoti precīzi aprēķina. Šīs kombinācijas un to attīstības gājienus Ksenaks pēc tam pārtulko skaņu vērtībās — tas saprotams šā vārda tiešajā nozīmē; tāpat kā integrālajā sēriju mūzikā, visi skaņas parametri, ne tikai tās augstums, bet arī tās ilgums, intensitāte un tembrs ir pakļauti matemātiska aprēķina un sākumā iecerētās attīstības principiem.»1 
Taču tembra meklējumi arī J. Ksenaku aizveda pie elektroakustiskās mūzikas, un piecdesmito gadu beigās Ksenaks Pjēra Šefēra studijā Parīzē radīja savas «Diamorfozas» un «Concret PH», kas tika atskaņoti Vispasaules izstādē Briselē 1958. gadā. Kā zināms, «Concret PH» bija izmantots firmas «Philips» paviljona akustiskajam noformējumam, kur šādai mūzikai bija vispiemērotākā vieta. Neņemot vērā iepriekš teikto, daži par elektroniskās mūzikas izmantošanas pionieri atzīst A. Šēnbergu, jo savas nepabeigtās operas «Mozus un Arons» (1925—1932) atsevišķus fragmentus viņš esot iecerējis elektroakustisko līdzekļu pielietošanai. Tā, piemēram, balss no ērkšķu krūma (solobalsis un koris) varētu būt (pēc A. Šēnberga domām) realizēta tādējādi, ka balsis skanētu no skatuves dažādās vietās izvietotiem skaļruņiem; ar to tiktu panākts akustisks efekts. Par tradicionālu mūziku mēdz teikt, ka mūzika atrodas starp notīm un katrs izpildītājs var veidot savu interpretāciju, tādēļ arī skaņdarba mūžs var turpināties no paaudzes uz paaudzi, tas vienmēr atkal it kā atdzimst no jauna. #space Par elektroakustisko mūziku to nevar teikt. To neatskaņo cilvēki, bet gan mehānismi, kas elektroniskās partitūras izpilda vienmēr ar mašīnas precizitāti un bez dzīvības. Elektroakustiskās mūzikas koncertos uz skatuves un pat zālē izvietoti attiecīga tipa skaļruņi vai pastiprinātāji, kas dod iespēju klausītājam izjust «kosmisko» skaņu transcendentālo lidojumu no viena skaļruņa uz otru vai arī no visiem reizē. Dabiski, ka šādas mūzikas klausīšanās it kā neprasa koncertestrādi, to varētu klausīties arī pa radio, ja nebūtu jāzaudē telpiskuma izjūta, jo arī stereoieraksti var dot tikai divas dimensijas. 

Strādājot pie Trešās sonātes, Pjēram Bulēzam izkristalizējās nepieciešamība atbrīvot mūziku no pārāk absolūtas sēriju struktūras valdonības. Viens no ceļiem bija interpretētāja, t. i., paša izpildītāja aktīva līdzdalība skaņdarba atskaņojumā, kam jau bija visai ievērojamas tradīcijas 18. gadsimta komponistu-interpretētāju mākslā. Šā laikmeta komponistiem attiecīgā skaņdarba nošu raksts (ģenerālbass) nereti bija tikai pieturas punkts radošās ieceres realizēšanā, taču, spēlēdami katru reizi citu variantu, viņi neatteicās no harmoniskā pirmpamata un balstījās uz skaņdarba pamattekstam raksturīgajiem melodiskajiem gājieniem. #space Tāpēc arī P. Bulēzs savai Trešajai sonātei izvēlējās stingri kontrolētu improvizāciju. A. Goleā savā darbā «Mūsdienas mūzikas divdesmit gadi» raksta, ka «savām jaunajām tendencēm atbilstošus meklējumus P. Bulēzs atrada arī literatūrā, proti, Malarmē «Kauliņu metienā». Vēlāk, jau komponējot Trešo sonāti, viņš uzzināja par Zana Serēra atradumu: Z. Serērs bija atradis Malarmē manuskriptos plānu «Grāmatai», kam, pēc dzejnieka ieceres, vajadzēja būt ar nepiestiprināmām, savā starpā apmaināmām lapām, tā lasīšanas vakaros auditorijas priekšā daiļlasītājs, citiem vārdiem, interprets, varētu pēc savas izvēles mainīt lappušu kārtību, tikai ievērojot dažus būtiskus priekšnoteikumus. Šo kustīguma principu P. Bulēzs piemēroja savai sonātei, taču pakļaujot to tai pašā laikā stingrai kontrolei.1 Nedaudz vēlāk P. Bulēzs savas domas minētajos jautājumos izklāstījis rakstā «Alea»: 
«Protams, mūzikas pasaulē, no kuras liecas zust katras simetrijas jēdziens, kurā variablas piesātinātības priekšstats gūst aizvien primārāku vietu visās konstrukcijas pakāpēs, sākot ar materiālu un beidzot ar struktūru, ir loģiski meklēt formu, kas nav fiksēta, formu, kas nesastingst, formu, kas attīstās un, būdama dumpīga, atsakās atkārtoties, tātad, ar vienu vārdu sakot, potenci. ... Varam viegli iedomāties viszināšanas un visvarēšanas apnicīgumu, kad ceļa gaitā jums neatklātos nekas jauns. Kompozīcijā katram brīdim jāslēpj sevī kāds pārsteigums un «īsts prieks», neraugoties uz racionalitāti, kas nepieciešama citur, lai galu galā panāktu zināmu stingru pamatojumu.»2 
Uz jautājumu, kā samierināt kompozīciju ar nejaušību, P. Bulēzs atbild, ka konkrētā skaņu secībā komponists starp skaņām var ierakstīt mazu variablu nošu skaitu un līdz ar to mazās notis šās secības tempu padarīs pastāvīgi svārstīgu, kas ikreiz radīs sprieguma maiņu. #Q [Pjērs Bulēzs] Tas var radīt iespaidu, ka temps ir pastāvīgi mainīgs. Tāpat, ja veidota viena un tā paša ritmiskā ilguma akordu un melodisku gājienu strauja secība, kur paredzēti krasi pārstatījumi ar ļoti tuviem vai tāliem reģistriem, dažāda piesātinātība ar 2 līdz 11 skaņu kompleksiem, ārkārtīgi diferencēta intensitāte ar «izrāvieniem», P. Bulēzs prasa no izpildītāja, lai viņš saskaņo savu tempu ar izpildījuma grūtuma pakāpi. #Q [Pjērs Bulēzs] #space
Skaidrs, ka šādai skaņu secībai nebūs regulāras, ritmiskas pulsācijas, bet ritms būs vairāk vai mazāk fiziski saistīts ar mehānisko diferencēšanu, kādu gaida no izpildītāja. 
Citā gadījumā komponists var prasīt, lai interprets nevis palēnina vai paātrina tempu, bet svārstās ap doto tempu aptuveni noteiktās robežās. Var arī paredzēt, lai dažas cezūras visai brīvi būtu atkarīgas no dinamikas. Tādējādi autors ar nošu raksta palīdzību vada nejaušības iekļaušanu interpretācijā. 
«Ja gribam integrēt nejaušību struktūras jēdzienā, pie tam pati struktūra iekļaujas noteiktas ievirzes skaņu kopumā, tad vajadzīga daudz smalkāka diferenciācija,» raksta P. Bulēzs, «un jāoperē ar tādiem jēdzieniem kā noteikta struktūra, amorfa vai ievirzīta struktūra. Neapšaubāmi šāda nejaušības attīstība kompozīcijā radīs pavisam savādāku pasauli nekā agrāk un iezīmēs asāku evolūciju atjaunotai formas uztverei. Noteiktai vadībai pakļautas, šīs dažādās struktūras katrā ziņā jākontrolē kādam galvenajam «frāzējumam», tam obligāti nepieciešama sākuma un beigu zīme un papildus vēl dažāda veida sazarošanās platformas; tas vajadzīgs, lai galīgi nezustu formas globālā nozīme, kā arī lai izvairītos no improvizācijas, kurai nebūtu citas nepieciešamības kā vienīgi tīrā patvaļa.»1 

Tālāk P. Bulēzs vēl atkārtoti pasvītro, ka «tādā formā būtu jāiecer savienojuma punkti, dažādi kustīgu elementu veidi, kas viegli pielāgojas (ar zināmām modifikācijām, kas eventuāli paredzētas) brīvi izraugāmajām, bet stingri noteiktajām struktūrām». 
Šā raksta nosaukums «Alea» (latīņu valodā nozīmē — kauliņu metiens) drīz vien kļuva ļoti populārs, un šajā vārdā tika nosaukts avangarda mūzikas virziens, kas iesākās ar K. Stokhauzena «Vienpadsmito klavierdarbu» un P. Bulēza Trešo sonāti. 
K. Štokhauzena «Vienpadsmitā klavierdarba» pamatā ir 19 dažādas sekvences, no kurām katrai ir savs temps un īpašs intensitātes, kā arī attīstības ievirzes (attaque) tips. Izpildītājs var sākt skaņdarba atskaņojumu ar ikvienu sekvenci, bet tā jāspēlē iespējami «neitrāli» (it kā tēmas pirmais izklāsts), bez tiem tempa, tembra un intensitātes norādījumiem, kādi šai sekvencei paredzēti. Spēlējot otru sekvenci (pēc pianista brīvas izvēles), interpretam tai jāpiemēro iepriekšējai sekvencei norādītais temps, intensitāte un attīstības ievirze. Trešā sekvence jāspēlē ar otrās sekvences izpildījuma norādījumiem utt. No dažu sekvenču atskaņojuma var arī atteikties. Šis darbs ir jāuzskata par pirmo aleatoriskās mūzikas sacerējumu, kaut gan tā izpildīšanas laikā (1957. gada jūlijā) bija jau pabeigta P. Bulēza Trešā sonāte, kas sastāv no piecām daļām: Antifona, Tropa, Konstellācijas, Strofas un Sekvences. Visas daļas, atskaitot trešo, atbilst attiecīga nosaukuma senajām mūzikas formām. 
«Konstellācija» sastāv no vairākām «plūsmām», kas pakļautas pianista brīvai izvēlei. Teiktais attiecas arī uz katras «plūsmas» variantiem. Arī sonātes piecu daļu kārtībā var būt zināmas izmaiņas. lekšējo struktūru maiņas iespējamas arī Antifonā un Tropā līdz pat dažu sarežģītāko struktūru izlaišanai. #space Un tomēr visas izmaiņas pakļautas komponista iepriekš paredzētajai kontrolei. 
Vēl īpatnāk veidotas P. Bulēza «Divas improvizācijas», kas uzrakstītas 12 mūziķu ansamblim un solistam — izpildītājam. Improvizācija var notikt jebkurā brīdī acumirklīgas un smalkas saprašanās rezultātā starp diriģentu un mūziķiem. Pats P. Bulēzs par šo sacerējumu izteicies: «Te izmantotas vairākas improvizācijas versijas: iespējamas versijas pēc iepriekš nenoteiktas izvēles; noteikta versija ar iespraustām improvizācijām; versija ar varbūtējiem atrisinājumiem; pārstatījumu versija. Tas ir godinājums Malarmē ēnai.» Vēlāk «Divas improvizācijas» izauga līdz monumentālam skaņdarbam ar nosaukumu «Vaibstu pēc vaibsta Malarmē portrets». 
Aleatorika izšķirami trīs tipi, kas var but arī jaukti vai pakārtoti cits citam. 
1. Komponistam nav tik svarīgs visas kompozīcijas kopējais veidojums kā atsevišķi tajā ietvertie momenti. Autors tādā gadījumā rada daļu struktūras, kur arī ietverta pamatideja, atstājot šo struktūru sakārtojumu atskaņotāju ziņā, kaut gan mēdz dot arī attiecīgus norādījumus interpretācijas jautājumos. 2. Komponists var arī pabeigt visu kompozīcijas izkārtojumu, pieļaujot tikai vairākus variantveida risinājumus atsevišķās detaļās pēc izpildītāju vēlēšanās. 3. Komponistam ir vienādi nozīmīgs gan veselais, gan detaļas, par galveno atzīstot interpreta aktivizēšanu. Ja komponists sacerējumā izveido aleatoriskas zonas un līdz ar to epizodiski pieļauj atskaņotājam lielākas brīvības, nekā viņš pats sliktākajā gadījumā būtu izvēlējies, tad izpildītāja līdzatbildībā var rasties nedisciplinētība. Jo kompozīcijā precīzāk norādītas neprecizitātes, jo labāk tā pasargāta no izkropļošanas. Klausītājs maz ko mana no aleatoriskā procesa, izmaiņas ir pārāk niecīgas vai arī pārāk lielas. Šī tehnika galvenokārt iespaido komponista un atskaņotāja darbības sfēru. Taču svarīgākais mākslas darbā ir nevis tā radīšanas process, bet gan mākslinieciskais rezultāts, kas iedarbojas uz klausītāju, un ar to komponistiem jārēķinās. Kaut arī aleatorikai ir ne mazums piekritēju, daudzi ievērojami komponisti ir pret to. Tā, piemēram, O. Mesiāns saka: 

«Jūs zināt, ka es pēc sava rakstura un temperamenta pieņemu visu jauno. Bet es esmu pret «Nejaušību» divu iemeslu dēļ. 1) Tā ir autora demisija, autors atstāj savu darbu un, galvenais, savas šaubas un nožēlas izpildītāju ziņā, lai gan viņam jābūt atbildīgam. 2) Daudz lielāks iebildums, pat milzīgs, — nodarboties ar nejaušību nozīmē, ka vajadzētu tikt paredzētām visām iespējām... Es piebildīšu: manuprāt, visi mākslinieki un vispār katrs cilvēks zina, ka katrā lietā ir tikai viena patiesība. Nejaušības mūzikā laba var būt tikai viena versija.»1 
Arī Janns Ksenaks ir «pret pārmērīgu «nejaušības» pielietošanu, kas nozīmētu komponista demisiju ... No galēji aleatoriskajām formām ir tikai viens solis līdz bezformībai».2 

Vēlēšanās padarīt daudzpusīgāku, bagātāku mūzikas skaņu paleti, panākt tembrālās izteiksmes lielāku patstāvību — tās ir tendences, kas raksturīgas gandrīz visu mūsu laikmeta jauno komponistu daiļradei. Šādu tieksmju rezultātā arī notiek pakāpeniska mūzikas valodas atsevišķu faktoru evolūcija, kas tomēr nekad neaptver visus vai lielāko daļu mūzikas valodas izteiksmes līdzekļu un tādējādi nodrošina zināmu pēctecību. Taču ne visus komponistus apmierina izteiksmes iespēju pakāpeniska attīstība skaņu mākslā, un tie cenšas veikt krasas, radikālas izmaiņas, it kā pilnīgi atraujoties no iepriekšējām tradīcijām. Pie tādiem mūsdienu mūzikas virzieniem pieder arī bruītisms (le bruit — no franču vai. — troksnis). 
Bruītisms sākās ar tā saukto «trokšņu mākslas» manifestu, kuru 1913. gadā publicēja itāliešu futūristu grupa. Viens no valdošajiem itāliešu futūristiem Luidži Russolo atzina, ka jaunā mūzika kļūst arvien sarežģītāka un vairāk disonējoša, tuvojas trokšņiem un līdz ar to funkcionālā puse paliek klausītājam vienaldzīga. Tādēļ galvenā vērība veltījama nevis dažādu skaņu kombinācijām, bet pašam skaņu materiālam, kura saprašanai arī klausītājam nav vajadzīga nekāda sagatavotība, jo runa ir tikai par dažādas dinamikas un nokrāsas skanējumu respektīvi trokšņiem. Amerikāņu pianists Henrijs Kouels savos koncertos laida darbā arī dūres, elkoņus un pat apakšdelmu, iegūstot anonīmas konsistences akordus. Attiecīgas skaņu matērijas iegūšanai sāka izlietot ne tikai specializētas trokšņu radītājas mašīnas, bet arī sirēnas, rakstāmmašīnas u. c. Tā, piemēram, zviedru komponists Bu Nilsons savā skaņdarbā «Entree» (1962) orķestrim un skaļruņiem izmantojis arī tukšas pudeles, marmora plāksnes, tukšas kārbas un citus priekšmetus. E. Varēza «Jonizācijās» (1931) trīspadsmit izpildītāju «apkalpo» vairākus desmitus sitamo instrumentu gan ar noteiktu, gan nenoteiktu skaņas augstumu. 
Salīdzinot ar tradicionālo mūziku, bruītistu sacerējumu iedarbībai ir vajadzīgs daudz vairāk laika. Nereti tiek panākts tik milzīgs troksnis, ka klausītāji uz ilgāku laiku vispār zaudē jebkādu izjūtu, jo iestājas specifisks uztveres notrulinājums. Protams, šāds efekts var būt pielietots arī parastajā funkcionālajā mūzikā un konkrētos apstākļos var būt mākslinieciski attaisnojams. Bet bruītisma piekritēju estētikas vienīgais mērķis ir radīt klausītājos šoka stāvokli. 
Šiem jaunās paaudzes tembra daudzveidības meklētājiem atbilst arī Džona Keidža izgudrojums — «sagatavotās klavieres». 
Pēc A. Goleā vārdiem: 
«Džona Keidža tā saukto sagatavoto klavieru stīgās salikti sīki koka, korķa un metāla priekšmeti visdažādākajā formā — gan kā veļas knaģi, gan kā monētas, nūjiņas, gredzeni ar spraugu vidū, raugoties pēc materiāla un formas, šie priekšmeti novietoti uz stīgām tā, lai mainītu stīgas dabisko vibrāciju un panāktu visnegaidītākos tembra efektus... leliktie priekšmeti var iedarboties uz 3 vai 2 stīgām reizē vai ari uz vienu pašu stīgu, tādējādi vēl vairāk paplašinot tembru pārveidojumu reģistru. Bez tam klausītāji bieži redz viņu pieceļamies no sēdekļa un pieejam pie klavierēm, lai tieši ar pirkstu paraustītu vienu vai otru stīgu: dažkārt viņš rada eksplozīvu troksni, uzsizdams ar plaukstu pa klavierēm vai ļaudams ar pilnu sparu nokrist klavieru vākam.»1 

Taču komponistu meklējumi tembra jomā neaprobežojas ar konkrētās un elektroniskās mūzikas iespējām, ar «sagatavotajām klavierēm» utt. levērojot tematisma lomas pakāpenisku samazināšanos seriālās mūzikas attīstībā, pavisam nemanot pieauga skaņu tīri akustisko īpašību nozīme un it sevišķi skaņas tembrālās īpatnības. Te vietā atcerēties, ka savā laikā paša muzikālā materiāla skanīguma, kolorīta kultu visai aktīvi piekopa impresionisma māksla. 
«Figurāli izsakoties,» raksta Kremļovs, «var teikt, ka Debisī it kā izjaucis, izārdījis klasisko tradīciju celtni un, bezgalīgi sadrumstalojot detaļas, sāka celt no tām brīnišķīgi skaistas, bet netveramas un pastāvīgi mainīgas būves. Pie tam Debisī pilnīgi atkāpās no klasiskās muzikālās loģikas, no klasiskajam mūzikas formām, iegūstot vietā brīnumainu, dzirdi valdzinošu skaņu savienojumu pārsteidzošu bagātību.»1 

Tagad ārzemēs vairāki modernisma teorētiķi klasisko tradīciju sagraušanu uzskata par lielāko Debisī nopelnu un pašu Debisī sauc pat par modernās mākslas tēvu. Un tiešām, Debisī daudzējādā ziņā sagatavoja ceļu mūsu gadsimta radikālajām parādībām mūzikā. Pazīstama arī 
I. Stravinska atziņa, ka Debisī māksla bijusi visas viņa paaudzes jauno komponistu skolotāja. 
«Jaunības gados mani saistīja ietekmes, kas traucēja manas kompozīcijas tehnikas attīstību. Ar to es domāju Pēterburgas konservatorijas formālismu, no kura es drīz atbrīvojos. Manas paaudzes mūziķi un es pats visvairāk esam pateicīgi Debisī.»2 

Un, kaut arī tādu bruītisma paveidu kā sonoristika mēdz saukt arī par neoimpresionismu, tam pēc būtības vairāk ārējas līdzības nekā iekšēji funkcionālā, nemaz jau nerunājot par šo mākslas virzienu estētiku, kas ir pretējās pozīcijās. Impresionisma, tāpat kā klasiķu un romantiķu mākslas pamatā ir tiekšanās pēc reālisma, poētiskuma un skaistuma, un tas vairāk pieslienas romantismam, bet sonoristika ir asi izteikta ekspresionisma izpausme. Ne velti 20. gs. ekspresionisti pieteica karu vienlaikus gan romantismam, gan impresionismam. 
Sonoristiku visai precīzi raksturojis 
A. Klotiņš: 
«... lai atdotu skaņai tās tiešo nozīmi, sonoristikas pamatlicēji it kā atgriezās pie mūzikas pirmelementiem. Viņi, izmantojot skaņas akustiskās un enerģētiskās izteiksmības iespējas, mēģināja no jauna pārlūkot, ko skaņas spēj pašas par sevi kā akustiski fenomeni, kā tīri jutekliskas ietekmēšanas līdzekļi. Sonoristika bija it kā centiens mūziku atdzemdināt no pelniem, balstoties uz pašiem vienkāršākajiem šīs mākslas iedarbības paņēmieniem, taču izmantojot 20. gadsimtā iekarotās, arī anotālās iespējas.»3 
Līdzekļi, ar kuriem operē «jaunā mūzika», visbiežāk pieder pie tīri sonorās skanīguma jomas un lielākā vai mazākā mērā ietver arī nemuzikālās skaņas vai vismaz tām tuvojas, bet šādas skaņas ļoti maz pakļaujas individualizācijai vai arī tas grūti veicams. #space Ārpustonāli skaņu dārdi bez funkcionālas ievirzes ļoti grūti diferencējami cits no cita. #space Tādējādi sonoristika, kaut arī stipri attālinājusies no bruītisma sākotnējās prakses, kad laida darbā ulatorus (instrumenti, kas rada kaukšanu), rombatorus (instrumenti ar rūcošu skaņu), skopiatorus (brīkšķēšana, krakšķēšana), sibilatorus (svilpšana) u. c, tomēr būtībā saites ar to nav sarāvusi. #space
Sonoristikā liela nozīme ir dinamikai respektīvi skaļumam un tā maiņai, pie tam pārsvarā diemžēl pagaidām vēl arvien spēcīga dinamika, kas daudzējādā ziņā samazina variantu iespēju. Sastopami ilgāki vai īsāki pakāpeniski spēka pieaugumi, taču vēl raksturīgāka ir pēkšņa (subito) dinamikas maiņa, kas atbilst ne tikai muzikālās tēlainības ekspresīvai ievirzei, bet ari mūzikas formas sadrumstalotībai. #space Blakus kāpinātai dinamikai ne mazāk raksturīgs ir pretējs paņēmiens — pēc vētrainas kulminācijas iestājas klusināts fons vai pat tikai kāda atsevišķa skaņa, kas rada atrisinājuma iespaidu. #space Katra komponista uzdevums ir veidot mūzikas formas dinamisko reljefu, kas sonoristikas apstākļos kopā ar faktūru ir arī gandrīz vienīgie mūzikas formas procesa radītāji. Mūzikas formu, protams, var izveidot arī galvenokārt ar sonoriem līdzekļiem; tās kontūras, ar dažāda tipa tembriem, faktūru un dinamiku iezīmētas, var būt pietiekami uztveramas. Cits jautājums, vai tādā mūzikas formā būs saklausāma patiesi dzīva mūzika. 
Skaņdarbus, kas būtu balstīti tikai uz sonoristiku, sastopam visumā reti, jo, kā jau minēts, tā ļoti apgrūtina muzikālo tēlu individualizāciju. Pirms nedaudz gadiem rīdziniekiem tomēr bija izdevība iepazīties ar K. Penderecka tēlojumu «Hirosimas upuru piemiņai» (1960) 52 stīgu instrumentiem, kur sonoristiskas izpausmes bija vērojamas pilnīgi patstāvīgi. Sonoristikas svarīgākais faktors ir skaņas augstuma tradicionālās nozīmes būtiska samazināšana. Neatkarīgi no izvēlētā tembra — skaņdarbos, kur izmantoti sonoristikas elementi, ļoti izplatīti trīs galvenie paņēmieni. 1. Vienāda augstuma skaņai tiek mainīta dinamika un tembrs. Avangarda komponisti pat ļoti iecienījuši savus ļoti sarežģītos skaņdarbus sākt un ne reti arī nobeigt ar diezgan garu unisonu, tā it kā pasvītrojot neesošo tonalitātes centru vai vienu skaņdarbam nozīmīgu skaņurindas punktu, piemēram, Ivo Maleca «Kantāte viņai», Žana Pjēra Gezeka «Formas orķestrim». #space 2. Skaņas glisando nemainīgā vai mainīgā dinamikā, tā veidojot vienu balsi vai arī patstāvīgu, pat ekspozīcijas rakstura posmu. Šis paņēmiens atšķirībā no iepriekšējā visai izplatīts arī vokālajā un vokāli instrumentālajā mūzikā. 

Līdzīga rakstura glisando sastopams jau S. Prokofjeva daiļradē, piemēram, Otrajā un Trešajā simfonijā. Otrās simfonijas pirmās daļas izstrādājumā (|32| — |43ļ) skaņu raksts kļuvis tik sarežģīts, ka skaņu augstumam nav vairs primāras nozīmes, pavadījums galvenokārt veido tembrālu fonu. #space Jāpiekrīt 
M. Tarakanovam, ka 
«te Prokofjevs aizsteidzies priekšā mūsdienu mūzikas sonorajiem skanējumiem».1 

Tembrālais efekts dots nevis statiski, bet savā dinamiskajā attīstībā. Teiktais vienlīdz attiecas arī uz Trešās simfonijas pirmās daļas izstrādājumu un it sevišķi uz skerco daļu. Pēc būtības harmonisko kompleksu foniskās respektīvi sonorās puses radikāla pasvītrošana, izvirzīšana vērojama jau Rimska-Korsakova daiļradē, konkrēti operā «Sadko» (I un IV aina), bet vēl jo vairāk tik radikālā krievu mūzikas parādībā kā Skrjabina «Prometejs», kur tembrāli variētu faktūras kompleksu skanīguma faktors nereti izvirzās priekšplānā un traktēts daudz aktīvāk nekā impresionistu mākslā, zināmā mērā tuvojoties ekspresionismam. #space
3. Vairāku skaņu diatoniska vai hromatiska rakstura sonoru kompleksu statisks vai glisandējošs izklāsts ar patstāvīgu vai mainīgu dinamikas un ritmiski fakturālo izveidojumu. Šāda koloristiska, gaismēnām piesātināta skaņu matērija var eksistēt patstāvīgi, bet var noderēt arī par fonu vienbalsīgas vai vairākbalsīgas seriālās tehnikas pielietojumam. #space Dažreiz sonorajos kompleksos izmantotas visas attiecīgās skaņkārtas skaņas, piemēram, visas piecas skaņas pentatonikā, visas septiņas skaņas septatonikā (Tormisa dziesmu cikls sieviešu korim «Rudens peizāžas») vai visas divpadsmit skaņas hromatiskajā sistēmā (V. Rudzinska «Muzikālais moments», 2. nr., E. Boguslavska «Apokalipses»). #space
Visiem šiem minētajiem veidiem var būt arī sintētisks pielietojums, kas it sevišķi daudzveidīgi izpaužas K. Penderecka simfoniskajā tēlojumā «Hirosimas upuru piemiņai». Arī šis sacerējums iesākas ar ilgstoši izturētām skaņām dažādās stīgu instrumentu grupās. (Sk. nošu piemēru 127. lpp.) 
Varētu pievienoties domai, ka sonoristika pārstāv jaunu — skanīguma mākslu, kas pakļauta savām iekšējām likumsakarībām. #space Avangarda piekritēji mēdz atsaukties uz sonoristikas vēsturisko sagatavojumu jau minētajā 19. gs. beigu un 20. gs. sākuma kolorisma uzplaukumā, tāpat kā konkrētās mūzikas piekritēji meklē sava virziena sākumu Respīgi daiļradē: īstas lakstīgalas dziedājuma ieraksts simfoniskajā poēmā «Romas pīnijas». Taču jāpiekrīt U. cukermanim, ka skanīguma hipertrofija aizgājusi tik tālu, ka pašreizējo sonoristiku vairs nevar uzskatīt par kādreizējā kolorisma tradīciju turpinājumu.1 

Visas jau minētās parādības, kas galvenokārt raksturīgas Rietumeiropas mūzikas avangardam un ir jo pateicīgs materiāls buržuāzisko tīrās mākslas ideālu piepildīšanai, latviešu padomju komponistu daiļradē sastopamas visai reti un ne kā sistēma, bet kā atsevišķi elementi attiecīgu mūzikas tēlu atveidošanai. Tas nenozīmē, ka šie mūzikas valodas izteiksmes līdzekļi būtu principā jāvērtē negatīvi un no tiem kategoriski jāvairās. Tos var izmantot un varbūt pat vajadzētu to darīt gadījumos, kad tas nepieciešams, lai panāktu attiecīgo mūzikas tēlu. Taču nedrīkst kādu jaunāku skaņu materiālu organizācijas principu pārvērst par pašmērķi un izmantot tikai tāpēc, ka tas ir jauns un palīdz radīt pseidooriģinalitāti. Tā, piemēram, M. Zariņš savā «Nabagu operā» kapitālistiskās pilsētas ielas dzīves trokšņainās daudzveidības atspoguļošanai mūzikas tēlos pielietojis kolāžas principu, izmantojot arī konkrētās mūzikas iespējas, respektīvi, ierakstus magnetofona lentē. Šajā — pagaidām vienā no nedaudzajiem skaņdarbiem, kas netieši pieslienas elektroakustiskajai mūzikai, attiecīgās izteiksmības izmantojums pilnīgi attaisnojams. Ja konkrētās vai elektroniskās mūzikas epizodes sastopam skatuves, kinomūzikā vai arī fona mūzikā radio un televīzijas uzvedumos, tad mūzikai ir pakļauta nozīme, tā nepilda patstāvīga mākslas darba funkcijas un tikai komentē redzēto un dzirdēto. Starp citu, šis ceļš jaunās mūzikas izteiksmes iespēju ieviešanai ir vispiemērotākais, jo te muzikālās izteiksmes ievirze ir vienmēr konkretizēta un pakāpeniski arī klausītājos izveido atbilstošas asociācijas, kas var sagatavot ceļu šādai mūzikai kā patstāvīgam mākslas darbam. Ar katru gadu biežāk mūsu komponistu darbos sastopam arī sonoristikas elementus, kas parādās visai diferencēti. R. Grīnblatam raksturīga universālo divpadsmit skaņu kompleksu izmantošana gan par attiecīgas vienbalsīgas vai vairākbalsīgas mūzikas attīstības fonu («Noktirne»), gan par pilnīgi patstāvīgu fakturālās variēšanas materiālu (Trešā sonāte klavierēm). #space Šo paņēmienu sastopam arī Imanta Kalniņa Trešās simfonijas trešajā daļā. R. Jermaka simfonijās un P. Dambja kamermūzikā raksturīgāka ir atsevišķu balsu grupu glisandēšana (R. Jermaka II simfonijas 1. daļas ekspozīcija, P. Dambja Stīgu kvartets, kora mūzika). Sonoristika R. Grīnblata pēdējos darbos, sākot ar Trešo simfoniju, ieņem arvien noteicošāku un radikālāku nozīmi mūzikas formas procesuālajā izveidē, bet P. Dambja darbos tai vairāk lokāls pielietojums muzikālās tēlainības jomā un attiecīgi mazāka nozīme formas veidošanā. Kā izņēmums jāmin P. Dambja kora cikls «Šūpļa dziesmas», kur sonoristikai ir noteicošā loma mūzikas attīstībā. 
Pie pirmajiem mēģinājumiem klavieru tembrālo iespēju paplašināšanā pieskaitāma Imanta Kalniņa mūzika I. Gruša lugai «Mīla, džezs un velns», kā arī jaunā komponista P. Plakida «Skumjā dziesma» (O. Vācieša vārdi) balsij ar klavieru pavadījumu. 
Puantilisms kā kompozīcijas muzikālā materiāla organizācijas princips mūsu komponistu daiļradē nav sastopams. lezīmējas tikai šīs tehnikas atsevišķi elementi, kas visai mazā mērā skar klausītāju uztveri. Puantilisms iezīmējas, piemēram, R. Jermaka klavieru miniatūru ciklā «Akvareļi» un it sevišķi miniatūrās «Tallina naktī» un «Lāstekas», gan arī R. Grīnblata Ceturtās simfonijas ceturtajā daļā, kas uzticēta pūšamajiem instrumentiem, un Imanta Kalniņa «Koncertā orķestrim». Aleatorikai pēc būtības līdz šim ir vismazākā saskare ar mūsu komponistu līdzšinējo radošo pieredzi, ja neskaita tādas detaļas kā sitiens pa pulti ar diriģenta zizli un klavieru vāka aizsišana P. Dambja kora svītā «Kurzemes burtnīca», kam muzikālajā dramaturģijā gan ir tikai «aplikatūras» nozīme. Daži aleatorikas elementi sastopami arī R. Grīnblata Trešajā klavieru sonātē, bet arī te aleatorika nav galvenais mūzikas formas veidošanas princips. 
Šā raksta mērķis bija skart dažas mazāk pazīstamas parādības mūzikā, nepievēršoties kāda atsevišķa skaņdarba analīzei un novērtējumam. Padomju komponistu daiļradei nav svešs neviens mūzikas valodas izteiksmes līdzeklis, ja to prasa attiecīgā skaņdarba saturs, idejas atveidošana muzikālos tēlos, taču mūsdienu sociālistiskā reālisma māksla ir tāla no kaut kāda mūzikas izteiksmes līdzekļa fetišizācijas, pārvēršanas par pašmērķi, kad tas vairs nevar kalpot idejas atklāsmei. Un, kaut arī franču mūzikas zinātnieku Antuānu Goleā, kuru jau vairākkārt minējām, nevar atzīt par sociālistiskā reālisma mākslas piekritēju, tieši otrādi, tomēr viņa izteiktajām domām vairākos aspektos jāpievienojas: 

«Tiklab no aleatorikas, kā mehāniskās un matemātiskās mūzikas puses draud nopietnas briesmas dzīvajai mūzikai, tieši visprogresīvākajai un avangardiskākajai īstajai mūzikai. Tradicionālie mūziķi, tādi kā Anrī Ditijē, nenogurstoši strādā, radīdami skaņdarbus ar gluži citādiem paņēmieniem, kamēr «jauno turku» (autors domājis t. s. avangarda komponistus. — L. Ķ.) nometnē gan tie, kas atskaņo mūziku, gluži tā kā met spēļu kauliņus, gan tie, kas piemēro mūzikai automatizētas logaritmu tabulas, riskē nodarīt īstajai mūzikai dziļus postījumus. Šīm aplamībām jāpretojas; bet tas būs iespējams tikai tad, ja mūsdienu komponists būs pietiekami tālredzīgs, garīgi autentisks, ar savu patiesu temperamentu, citiem vārdiem, ja viņš būs īsts mūsdienu komponists, radītājs, kurā līdzsvarojas tieksme pēc jauniem meklējumiem un atrisinājumiem ar dziļu prasību pilnīgāk izteikt sava laika dvēseli. Šī definīcija kādreiz tika attiecināta uz Bēthovenu, Vāgneru, Debisī un šodien attiecināma uz zināmu skaitu mūslaiku komponistu, kas neuzskries Modes raga sēklī un neiekritīs Aizmirstības bezdibenī.»1 

No visa teiktā mēs varam izdarīt secinājumu, ka mūsdienu komponistam ir jāinteresējas par visām mūzikas valodas tehniskajām iespējām jaunas, spilgtākas muzikālās tēlainības veidošanā. Bet jauno mūzikas izteiksmes līdzekļu pazīšanai ne vienmēr ir jānoved pie konkrētā mūzikas valodas izteiksmes līdzekļa izmantošanas, jo katram izteiksmes līdzeklim ir sava muzikālās tēlainības sfēra, kas nav bezgalīga. Tā var bagātināt viena komponista muzikālo daiļradi un var izsaukt pretrunas un aloģismus otra komponista rokrakstā. Tādēļ arī vienlīdz nemērķtiecīga ir gan krasa norobežošanās no tehniskajām novācijām, gan to izmantošana bez kādas atlases. Sabiedrības protestu izraisa ne tikai jauno izteiksmes līdzekļu pārvēršana par pašmērķi, bet arī šķietama sekošana klasiķiem. Tādējādi jaunajiem komponistiem visnozīmīgākā paliek atlases problēma, savas estētiskās pozīcijas apzinīga noteikšana, lai mūzika varētu veikt savu sociālo uzdevumu. Acīm redzot, šāda mēraukla nepieciešama padomju komponistu daiļrades vērtējumā, lai šodien radītie mākslas darbi spētu runāt nevis ar kaut kādu abstraktu klausītāju, bet ar saviem laikabiedriem. 


1 Antoine Golea. Vingt ans dc musique contemporaine. Editions Seghers, 1962. 
1 B. IļvKepMaH. «BapmaßCKan oceHb» 1965 ro,na, «CoBeTCKaa My3biKa», 1966, No 1, 105. lpp. 
1 M. TapanaHOß. «CTHJib chm<l)ohhh llpoKocpbeßa. «My3biKa», 1968, 93. lpp 
1 X). KpeMJieß. Kjioķ Zte6ioccH. «My3biKa», M., 1965, 741. lpp. 2 Craft. Conversations with Igor Stravinsky. London, 1958, 48. lpp. Citēts pec T. lllHeepcoH. ®pamiy3CKafl My3biKa XX BeKa. «My3t>iKa», M., 1964, 92. lpp. 3 A. Klotiņš. Ar jaunu ierosmi. «Literatūra un Māksla», 1968, Nr. 7. 
1 Antoine Golea. Vingt ans dc musique contemporaine. Editions Seghers, 1962.  
1 Martina Kadje saruna ar Olivje Mesianu. «Lettres Frangaises». n° 1062. 1965. g. 13. I. , 2 Martina Kadjē saruna ar Jannu Ksenaku. «Lettres Frangaises». n° 1120. 1966. g. 2. 111. 
1 Pierre Boulez. Releves d'apprenti. Sevil, 1966.' 
1 Antoine Golea. Vingt ans dc musiaue contemporaine. Editions Seghers, 1962. 
2 Pierre Boulez. Releves d'apprenti. Sevil, 1966. 
1 Antoine Golea. Vingt arts dc musique contemporaine. Editions Seghers, 1962. 
1 Vēlākos gados elektroakustiskas laboratorijas izveidotas ari Ņujorka Varšavā u. c. 
1 Boguslam Schāffer. Ķlasycy dodekafonii. Polskie wydawnictwo muzycne, 1964, 123. lpp. 

7 “Latviešu Mūzika” nr. 8 (1970) | Jānis Mediņš
Jānis Mediņš 
POLIFONĀS DOMAS PIRMSĀKUMI LATVIEŠU TAUTAS UN PROFESIONĀLAJĀ MŪZIKĀ 
(ANALĪTISKAS PIEZĪMES) 
Mūsdienās, kad nacionālās mūzikas kultūras, savstarpēji bagātinoties, pārdzīvo jaunu uzplaukumu, sevišķi aktuālas kļūst tās problēmas, kas skar klasiskās un laikmetīgās mūzikas saikni, tie jautājumi, kas izvirzās, vērtējot nacionāli savdabīgā intonatīvā slāņojuma lomu šodienīgo izteiksmes līdzekļu sistēmā, jaunās dinamiskās formu veidojošās attieksmēs. #space Šādā sakarībā īpaši nozīmīga un nepieciešama ir mūzikas, izteiksmes līdzekļu un to izteiksmes iespēju izziņa ciešā kopsakarā ar attiecīgu vēsturisko situāciju, idejiski estētiskajiem uzskatiem, intonatīvo vidi un citiem faktoriem. Tā ļauj izprast kopējo un atšķirīgo dažādu mūzikas kultūru evolūcijā, kā arī iedziļināties paša muzikālā materiāla atlases un sintēzes procesā, kas neapšaubāmi atspoguļo nacionālās domāšanas īpatnības un kļūst par nacionālās savdabības kritēriju tais gadījumos, kad komponista daiļradē tiešas saites ar folkloru nav samanāmas. Viens no tādā griezumā latviešu mūzikas zinātnē maz iztirzātiem jautājumiem ir arī polifonija tās plašā, formu veidojošā nozīmē. 
Kā zināms, tradicionālā kontrapunkta mācība, balstīdamās uz tā saucamā stingrā stila likumībām, polifonijas izpausmes reducējusi gandrīz vienīgi uz atsevišķu balsu (melodisko līniju) attieksmēm, vairāk vai mazāk tās norobežojot no pārējiem formas komponentiem. #space Taču mūzikas attīstības vēsture šo uzskatu jūtami koriģējusi. Sevišķi 19. gadsimta otrajā pusē un 20. gadsimtā polifonijas izpratne līdzās melodiju kontrapunktiskiem savienojumiem arvien noteiktāk ietvērusi sevī arī visdažādākos skaņdarba ieceres nosacītos harmonisko, tembrālo un ritmisko elementu lineāros noslāņojumus. #space Tie savukārt saistīti ar jaunām skaņkārtas un harmoniski funkcionālām normām, ar jaunām muzikālās domas procesuālās attīstības sakarībām. Paplašinājies arī pats polifonijas jēdziens, ko šobrīd varam formulēt kā mūzikas izteiksmes līdzekļu horizontālo koordināciju. #space 
Tieši šādā skatījumā interesi izraisa polifonijas elementi latviešu tautas mūzikā un profesionālās mūzikas pamatlicēja Jurjānu Andreja daiļradē. To izziņa ir nepieciešams priekšnoteikums plašākam pētījumam par polifonijas vietu un nozīmi latviešu komponistu daiļradē. 
1 
Doma par tautas daudzbalsību kā patstāvīgu un mākslinieciski pilnvērtīgu sistēmu, ko pirmais izvirzījis un pamatojis A. Kastaļskis, pilnībā attiecināma arī uz daudzām citām nacionālo kultūru jomām, tai skaitā uz latviešu tautas mūziku. Un tomēr latviešu folkloristika, plaši iztirzājot tautas monodijas likumības, daudzbalsības izpausmēm pievērsusi ievērojami mazāku uzmanību. Pa daļai tas izskaidrojams ar daudzbalsības mazāku izplatību Latvijā salīdzinājumā, teiksim, ar krievu, lietuviešu u. c. tautu mūziku, pa daļai — ar atsevišķu folkloristu nostādnēm, kuri par «tīri» latvisku atzina un līdz ar to savos darbos vairāk pievērsās tikai vienam kolektīvās intonēšanas paveidam — tā saucamajai teicēju, vilcēju un locītāju daudzbalsībai (burdonam) #dysphemism 1. Šo tendenču pārvarēšanā latviešu folkloras zinātnē pēdējo gadu desmitu laikā īpaši nozīmīgi bijuši Jēkaba Vītoliņa un Makša Goldina pētījumi. Tie pavēruši plašākas iespējas arī polifonijas pirmsākumu izziņai. Jautājumu loks, kas saistīts ar polifonijas izcelsmi tautas mūzikā, ir ļoti plašs — tas ietver gan apvidu īpatnību, gan žanra, skaņkārtas un formas, gan harmoniskās domāšanas attīstības problemātiku un pelna atsevišķu plašu pētījumu. Mūsu uzdevums, nepieciešamības gadījumā atsaucoties uz dažiem stilistiskiem un etnoģenētiskiem momentiem, noskaidrot balsu individualizācijas procesu un pakāpi, noteikt, cik lielā mērā izpaudušās polifonās parādības divos galvenajos latviešu tautas mūzikas daudzbalsības vēsturiski izveidojušos tipos, no kuriem pirmais (burdons) vairāk dominē Latvijas ziemeļos, otrs (heterofonais, tercu un akordiskais) — dienvidu un austrumu daļā. Lai gan pati materiāla vēsturiskā periodizācija ir visai nosacīta un apgrūtinoša, padomju folkloristikas uzkrātais faktu materiāls, kā arī etnoģenētiskās analoģijas ļauj secināt, ka senajam slānim pieskaitāmas, pirmkārt, darba un ieražu dziesmas, otrkārt — neliela skaņkārtas apjoma melodijas. #space Šīm prasībām atbilst arī burdona daudzbalsības lielākā daļa latviešu tautas mūzikā.

Burdons 
Burdona ērģeļpunkta princips plaši lietots visu tautu dziesmās, taču latviešu tautas dziedātāju izpildījumā tas nostabilizējies kā stingri ieturēta forma — galvenokārt senajās sadzīves ieražu un darba dziesmās. Tam raksturīga rečitējoša, deklamācijas tipa melodika, veidota nelielā skaņu apjomā, kura pamats ir trihords, kā arī kvartas vai kvintas trihords #space (divi pēdējie nereti daļēji aizpildīti) 
Lai gan skaņkārta vēl visai elementāra, melodijas atbalsta punkts (bieži arī vairāki atbalsta punkti) iezīmēts pietiekami spilgti. #space
Vilcēju burdona skaņkārtiskām īpatnībām var būt trīs galvenie izpausmes veidi: a) vilcējas nostiprina, pasvītro, izceļ jau teicēju dziedājumā nostiprināto atbalsta skaņu — toniku; b) vilcējas veido jauno atbalsta skaņu un iztur to līdz beigām; c) vilcējas veido jaunu atbalsta skaņu, beigas atgriežoties pie sākotnējās. #space Pirmo no minētajiem gadījumiem var ilustrēt ar šādu četrpantu variētu burdonu (bēru dziesma)

Aplūkojot visus variantus, redzam pirmām kārtām rečitējošām dziesmām tipisku variēšanas paņēmienu: pakāpenisku galvenā atbalsta punkta apgūšanu, kas realizējas, pasvītrojot tonikas skaņu (la) struktūras posmu nobeigumos. #space Tonika visos gadījumos tiek sagatavota ar lejupejošu sekundas, retāk tercas gājienu. #space Arī visas meldijas kvartas apjoms tiek aptverts pakāpeniski; pie tam kvartas skaņas (re) parādīšanās melodijas otrās fāzes sākumā saistīta ar jauna atbalsta punkta (si) īpašu izdalīšanu. #space Tādējādi pavadījuma balss — burdons, kas iezīmē meldijas noturības pamatu, dziesmas otrajā fāzē «konfliktē» ar locītāju atbalsta skaņu. #space Zīmīgi, ka abas skaņas ir blakuspakāpes — te tātad meklējami ne tikai sekundas attieksmju maiņu skaņkārtas pirmsākumi, bet arī cita kardināli svarīga parādība, proti — melodijas intervāliskā veidojuma principu projicēšanās vertikālē. #space Tādā skatījumā uz latviešu tautas agrīnajām daudzbalsības formām pilnīgi attiecināms L. Kulakovska formulējums: «....tautas daudzbalsība... balstās uz tiem pašiem izteiksmes līdzekļiem, kas bija noteicošie arī pašā tautas melosā (t. i., uz melodisko kustību un skaņkārtas intervāliku).»! 

Šeit aplūkotā burdona tipa (sauksim to par statisko) cits veids saistīts ar locītāju un vilcēju atbalsta punktu «konflikta» padziļināšanos: #space
Blakuspakāpju atbalsta punktu pretnostatījums ir sevišķi reljefs — la un si iezīmētas kā divas «antitēzes», dziesmas otrā puse iegūst divplāna raksturu, miniatūras tautas lineārās polifunkcionalitātes iezīmes. #space Jādomā, ka līdzīgas parādības nebūtu klasificējamas vis kā  nepilnīgu, maz attīstītu dzirdes priekšstatu rezultāts, bet gan kā būtisks tautas muzikālās domāšanas princips. Jo vairāk tādēļ, ka šādā veidā burdons saglabājies līdz pat mūsu dienām. Tas lieku reizi liecina, ka horizontāles projicēšanās vertikālē un polifunkcionalitāte nav tikai profesionālās harmonijas attīstības aspekti, bet organiska daudzbalsīgās polifoni homofonās domāšanas iezīme jau kopš tās pirmsākumiem. #space 
Blakus aplūkotajiem burdona veidiem sevišķi izplatīts ir t. s. kustīgais burdons. Vilcējas uzsāk nevis ar teicēju rečitācijas pamatskaņu, bet ar kādu citu — visbiežāk pamatskaņas apakšējo vai augšējo sekundu: #space
Šis burdona paveids eventuāli varējis kļūt par pavadījuma balss melodizācijas sākumu: 

Tercu divbalsība 
Jādomā, ka, apgūstot elementārās akustiskās likumības, pakāpeniski nostabilizējās arī konsonējošo intervālu paralēles. #space Piebalss, kas augšā vai apakšā atbalsta galveno melodiju, virzoties tercās vai sekstās (epizodiski arī kvintās vai kvartās), vēl maz individualizēta un pilnīgi pakļaujas pamata melodiskajai līnijai. #space Konsekventi izturēta paralēlā kustība izplatīta Latgalē un Lietuvas pierobežas rajonos. #space Sakari ar lietuviešu un austrumslāvu tercu daudzbalsību («BTopbi») te parādās ļoti skaidri. Tomēr visbiežāk paralēlo tercu kustība mijas ar īslaicīgām novirzēm citos intervālos — sekundās, kvartās, kvintās. #space Pati tercu paralēle kļūst par atsevišķo balsu heterofono noslieču koordinējošo faktoru: #space
Šīs dziesmas variantā sastopamies arī ar citiem polifonas dabas momentiem: 
Vertikāļu salīdzinājums rāda, ka balsis ir pārstatītas. #space Raksturīga arī E. Melngaiļa piebilde pie pēdējā piemēra apakšējās balss: «Šis alts figurē citkārt kā meldija!» Tātad jau minētā tipa divbalsībā izmantots vertikāli pārstatāmais oktāvas kontrapunkts. #space Ir pamats domāt, ka tieši šādu pārstatījumu rezultātā ieviesusies sekstu divbalsība. #space
 
Heterofono piebalsu tipa dziesmas sevišķi izplatītas Latvijas dienvidrietumu daļā un Latgalē. To pamatprincips — īslaicīga balsu novirze no prīmas (vai oktāvas) unisona, vairāk vai mazāk ilgstoša individualizācija un tam sekojošā saplūšana unisonā stiprajā vai vājajā taktsdaļā. #space Atsevišķo balsu ritmiskais kontrasts nav raksturīgs. Veidojot daudzbalsīgā raksta variantus, skaņas, kas atrodas stiprajā taktsdaļā, parasti tiek saglabātas, variēšanai pakļaujot vājos laikus. Ja dažkārt sastopami izņēmumi, arī tie pakļauti zināmai likumībai, proti, aizvietotāja skaņa (variantā) attiecībā pret iepriekšējā panta atbilstošo skaņu veido konsonējošu intervālu (ja tiek variēta daudzbalsība ar trim vai četrām balsīm — sākotnējais salikums un variants veido kopēju, tautas atskaņotāju apjaustu, konsonējošu akordu).
Latgalē, kā jau minējām, heterofonijas iezīmes saistītas ar tercu daudzbalsību. Taču gadījumos, kad meldija ir vairāk dziedoša, tverta plašākā elpā, arī pavadījuma balss kļūst patstāvīgāka. Tāda ir latgaliešu tautas dziesma «Aiz kalniņa liela muiža», kur neapšaubāmi slāvisko kolorītu piešķir gan melodijas kvintas apjoma skaņkārtas (ar «aprotājošo» sekstu) īpatnības, gan raksturīgie plagālie gājieni, gan pati piebalss, kas šeit tuvojas krievu liriskās dziesmas piebalsu ekspresijai: #space 

Akordu daudzbalsība 
Harmoniski funkcionālai domāšanai kristalizējoties, tādu intervālu kā prīmas, tercas, kvintas mijiedarbībā uz divbalsības pamata formējas akordiskais salikums. Vispirms harmoniskās parādības izpaužas to secībā, horizontālē, tad, procesuāli apjaustas, projicējas vertikālē, kļūst arvien patstāvīgākas. #space Teiktais pirmām kārtām attiecināms uz Latgales akordisko dziedāšanas stilu. 
Dziesmas harmoniskajā shēmā varam saskatīt ne tikai faktisko divbalsību, kas ir tās pamatā, bet arī dažas akordiskajai dziedāšanai raksturīgas saskaņas, kuras šeit izkārtotas attālumā. #space
Saskaņu loks, ko balsu melodiskās līnijas veido vertikālē, protams, ir daudz plašāks, daudzveidīgāks un tālu pārsniedz elementārās akordikas robežas. #space Lūk, Latgales trīsbalsības, četrbalsības un piecbalsības paraugi (harmoniskās shēmas): 
Kā redzam, akordikas pamatmateriāls ir konsonējošas saskaņas — pirmām kārtām tonikas trijskanis un kvartsekstakords, tad dominantes trijskanis, retāk — sestās pakāpes trijskanis un septītās pakāpes trijskanis miksolidiskajā mažorā, kā arī otrās pakāpes kvartsekstakords. 
No disonējošam saskaņām — dominantseptakords, pilns un nepilns, ar izlaistu kvintas vai tercas skaņu. #space 
Īpašu grupu veido trihords, kvartas un kvintas trihords, kā arī kvartu saskaņas un tā saucamie piesātinātie akordi — visbiežāk D vai S trijskaņi ar sekstu, bet tikai dažos gadījumos ar citām blakusskaņām. 
Šīs saskaņas izraisa īpašu interesi, jo galvenokārt veidojas tieši balsvirzes rezultātā, heterofoni ornamentējot katras balss pamatlīniju. Tā kā ornamentējošās skaņas var atrasties gan starp skaitījumiem, gan būt sinhronas kā smagajai, tā vieglajai taktsdaļai, variēšanas principi nosakāmi ļoti aptuveni. Jādomā, ka tie pakļaujas kādai kopējai, tautas izpildītājiem zināmai likumībai, ko varētu nosaukt par harmonijas dinamizācijas perspektīvas izjūtu. Visos minētajos piemēros harmonijas tiek īpaši saasinātas perioda trešajā ceturtdaļā vai arī pirms nobeiguma kadences. 
leskatu balsu lineārajās funkcijās var sniegt piecbalsiga latgaliešu talkas dziesma: 
Trīs augšējas balsis, variējot melodiju, veido kopēju slāni, divas apakšējās balsis T — D attieksmēs veido harmonijas pamatu #space (sk. arī E. Melngaiļa LMFM 11, Nr. 1256—1259). Īpatnējus Latgales akordu daudzbalsības paraugus atrodam Preiļu etnogrāfiskā ansambļa repertuārā. Arī šeit balsu loma ir savdabīgi diferencēta. Tās veidotas pēc zināmām likumībām, ko ansambļa dalībnieces pārņēmušas gan no iepriekšējām paaudzēm, gan pašas pilnveidojušas. Pirmā balss dzied melodiju augšējā reģistrā, otrās balss melodiskā līnija virzīta paralēli pirmajai balsij, lielāko tiesu tercās, vietumis attālinoties par kvartu vai kvintu, lai novērstu vienmuļību un skanētu patstāvīgāk. #space Trešajai balsij raksturīga līdzenāka melodija (to dažkārt tautā sauc par «taisno» balsi), kas balstīta vai nu uz dominantes, vai tonikas skaņu. #space Ceturtā balss virzās oktāvās paralēli pirmajai, bet piektā, ko sauc par «resno» vai «zemo» balsi, iet paralēlās decimās attiecībā pret pirmo. #space Jāņem vērā, ka katru balsi dzied vairāki dalībnieki, kuri heteofoni variē savu partiju, faktūra kļūst vel bagātāka, atskaņojums vēl kuplāks un izteiksmīgāks.
Noslēdzot tautas dziesmu galveno polifono momentu aprakstu, varam secināt, ka 
1) dažādos daudzbalsības tipos balsis melodizējas a) figurēta burdona, b) paralēlas kustības, c) heterofono atviržu un d) balsu noslāņojumu rezultātā. #space Ja melodijā spilgti izteiktas slāviskās iezīmes, arī pavadījuma balss (balsis) tuvojas izteiktas piebalss raksturam; 2) lineārie veidojumi bieži vien izraisa harmoniski skaņkārtiskas parādības. Spilgtākās no tām — melodisko īpatnību (intervālikas) projicēšanās vertikālē (burdona un akordiskā izpildījumā), polifunkcionāli lineāri pretstatījumi (burdonā), savdabīgu disonējošu kopskaņu veidošanās heterofono aprotājumu ietekmē (akordu daudzbalsībā). #space Minētie principi, tautas daiļradē atrazdamies vēl iedīglī, tomēr ietver spēcīgas tālākās attīstības potences. Tie lielā mērā ietekmējuši profesionālo mūziku — ne tikai tautas dziesmu apdaru, bet arī oriģinālkompozīciju jomā. Šo principu radošā apgūšana (tā turpinās arī šodien) veicinājusi korāļstila vertikālās statikas un kvadrātiskās struktūras pārvarēšanu, kā arī harmonijas balsu un harmonisko funkciju melodizāciju. #space Būtiska nozīme šajā polifonās domas aktivizēšanās procesā bijusi latviešu profesionālās mūzikas pamatlicēja Jurjānu Andreja (1856—1922). daiļradei. Jurjānu Andrejs — latviešu folkloristikas, simfoniskas mūzikas, mūzikas kritikas un tautas dziesmu nacionāli īpatnēju apdaru aizsācējs — bijis arī pirmais latviešu komponists, kurš jo plaši dažādu žanru skaņdarbos pievērsies polifonijas izteiksmes iespējām. 

Brīvi pārvaldot polifono tehniku, Jurjāns to izmantojis visai dažādos mākslinieciskos aspektos, kuru savdabība un intonatīvais primāts meklējami pirmām kārtām sava laika latviešu kora kultūrā, krievu un Rietumeiropas klasiskās mūzikas ietekmēs, bet tālākā daiļrades gaitā — arvien apzinātākā latviešu tautas daudzbalsības polifono iezīmju specifikas izpratnē. Minēto intonatīvo slāņu un paša komponista radošās individualitātes sakausējums raksturo arī Jurjāna polifonos meklējumus, konkrēti — to klasiskās un tautas polifonijas elementu atlasi, kas, iekļaujoties sava laika mākslinieciskās kategorijās, iespējami pilnīgāk atbilstu gan paša komponista rokrakstam, gan arī nacionālās mūzikas attīstības prasībām. #space Kā pirmā šai ziņā būtu minama Jurjāna daiļradē ļoti daudzveidīgi pārstāvētā mikropolifonijas sfēra. Tās cilme vistiešākā veidā asociējas ar līdzīgām vokāli instrumentāla vai arī tembrāli viendabīga «duetiskuma» izpausmēm krievu klasiskajā mūzikā — romancē, kora dziesmā, operā. lespējams, ka šim polifonijas izteiksmes līdzekļu lokam komponistu tuvināja arī latviešu tautas vairākbalsības heterofonie elementi. Kā šāda tipa polifonās rakstības paraugu varam minēt solo dziesmu «Jele pasmaidi» (1881): 
levada harmonijas sinkopētā ritmika pasvītro, izceļ faktūras divplānu, ļaujot saklausīt gan brīvi apvērstas, gan brīvi paralēlas imitācijas iezīmes (2. un 3. takts). #space lestājoties solobalsij, jau minētie polifonie momenti tiek papildināti ar vienkāršo tembrālo imitāciju apakšējā oktāvā, kura savukārt veido vertikālu pārstatījumu attiecībā pret harmonijām #space (4. taktī T — TD 111 — 5. taktī T — TD 111 T), tas ir, tā saucamo harmonisko kontrapunktu. Raksturīgi arī tas, ka kontrapunktejošas harmoniskās funkcijas saglabājas vienīgi atvasinātā salikuma pirmajā taktsdaļā, otro harmoniski variējot. Šim momentam neapšaubāmi piemīt iztēlojoši ilustratīva loma, tas pasvītro tekstā ietverto uzrunu, dialogu. Tāpat 7. taktī augšējā reģistrā skanošā brīvi ritmiski sašaurinātā raksturīgo kvartas soļu imitācija (sešpadsmitdaļu figūras) ienes drastisku, zemtekstu iegaismojošu niansi. #space Vēl atzīmēsim, ka muzikālā tēla atklāsmē dažādie mikropolifonijas elementi cits citu papildina, tiek eksponēti mijiedarbībā. Turpinot aizsākto līniju arī romancē «Kā zagšus» (1884), mikropolifonie pavērsieni lielākoties pielietoti iztēlojošā plāksnē, taču atšķirībā no «Jele pasmaidi», kur sākotnējie polifonā izklāsta paņēmieni nedaudz variēti saglabājas katrā nākošajā pantā, šeit tiem jau dramaturģiska nozīme. #space Dziesmas ievadā apakšējā oktāvā atbalsotais frāzes nobeigums tālākā attīstībā variējas, parādās arvien citā kontekstā, kļūst par sava veida «vadimitāciju»: #space
Otrā panta sākumā imitācija jau aptver visu tēmu, bet pēcspēlē tēma izklāstīta stretveidā. Imitācijas paņēmienu dinamizācija acīm redzama: vienkārša imitācija pāraug metriski paplašinātā kanoniskā imitācijā, tad — horizontāli pārstatītā kanoniska imitācijā — stretā: #space
Dziesmā pievērš uzmanību arī polifonā un homofonā izklāsta «mutācijas»: katra panta sākuma posmā dominē polifonais, noslēguma posmā — akordiskais salikums. Jurjānu Andreja daiļrades agrīnā perioda vokālajos kamerdarbos sastopam arī tādas iezīmes, kuras, no vienas puses, paplašinot mikroimitāciju loku, tai pašā laikā tuvina balsu attieksmes kontrastu polifonijas specifikai. Šādu ainu vērojam dziesmas «Svešatnē» (1877) vidusdaļā. Solobalss un klavieru pavadījuma melodiju dialogs tikai šķietami veido divas patstāvīgas līnijas — faktiski instrumentālā izklāsta augšējais balsu pāris ir imitācijām piesātināts (ari trešā pavadījuma balss ar tās skaidri iezīmētajām brīva apvērsuma kontūrām būtu pieskaitāma polifonijas kategorijai). #space Zīmīgi, ka imitēta tieši visraksturīgākā, kulminējoša intonācija, tādējādi padziļinot mūzikas tēlā ietverto skumji traģisko noskaņu: #space
Ir pamats līdzīga tipa uzbūves klasificēt kā īpaša tipa summāro imitēšanu. Šajā nozīmē varam minēt arī Jurjāna solo dziesmu «Jel nevaicā» (1881). Dziesmas faktūra viscaur polifonizēta (to sekmē arī vijoles solopartija) — mikroimitāciju cikls savijas ar tēmas fragmentu kanoniskajiem caurvedumiem un arī ar summāro imitēšanu, kas iezīmē reprīzes iestāšanos: 
Aplūkotās rakstības metodes parāda Jurjānam tipiskos mikropolifonijas iztulkojumus ne tikai vokālajās, bet arī instrumentālajās miniatūrformās. Turpretī lielākās iecerēs, pirmām kārtām «Elēģiskajā koncertā» čellam ar orķestri (op. 11), mikropolifonijas elementi ieplūst plašākās kontrastu un imitāciju polifonijas uzbūvēs. #space
«Elēģiskā koncerta» viendaļīgajā ciklā (apvienota trijdaļība un sonātes Allegro) polifoniem risinājumiem bagāts ir pats tematiskais pamatmateriāls — galvenā un blakuspartija. 
Galvenās partijas romantiski saviļņojošais dziedājums asociējas ar Čaikovska mūzikas liriski dramatisko intonāciju loku, blakuspartijā izmantota latviešu tautas dziesmas «Ko tu raudi, kas tev kaite» melodija. Taču abās tēmās vērojama arī zināma kontrastu vienība, ko nosaka slāviskā melosa iezīmes latviešu tautas dziesmā. 
Abās koncerta pirmās daļas tēmās pielietoti kontrastu polifonijas paņēmieni, tos saistot ar katra muzikālā materiāla savdabību. Galvenajā partijā čellam kontrapunktējošā koka pūšamo instrumentu melodiskā līnija (ar vietumis ieskicētām mikroimitācijām) viscaur balstās uz vienkāršām klasiska tipa harmonijām. #space Izteiksmē nozīmīgas ir «smeldzošās» mazo sekundu attieksmes (harmoniskā minora ievadtonis un alterētā subdominante): 
Citu ainu vērojam blakus partijā, kur komponists atiet visai tālu no tai laikā latviešu mūzikā pazīstamiem tautas dziesmu apdares standartiem. #space Radoši transformējot tautas daudzbalsībā izplatīto burdona principu, Jurjāns tanī ienes daudz novatoriski svaigas izdomas. #space Čella melodija (dabiskā mi minorā ar paralēlās maiņu skaņkārtas iezīmēm) veido izklāsta augšējo, vadošo līniju, harmoniskais vidusbalsu fons dod kontrastējošu slāni, izturētais tonikas ērģeļpunkts — burdons nostiprina pamattonalitātes (Sol) toniku. #space Šo triju faktūras noslāņojumu atšķirīgās polifonās funkcijas pakārtotas galvenajai, proti — tonāli skaņkārtiskam kontrapunktam, ar ko šajā gadījumā saprotam melodijas maiņu skaņkārtas iezīmju projicēšanos patstāvīgā lineārā vienībā — pavadījumā. #space

Citu līdzīgu parādību — melodijas intervālikas projicēšanos vertikālē — sastopam tautas mūzikā, burdona daudzbalsībā. #space Tātad ne tikai galvenās partijas attīstības potences, bet arī blakuspartijas daudzplākšņainā uzbūve rada nepieciešamo spriegumu tālākajam formas risinājumam. #space Koncerta vidusdaļā (tā aizstāj sonātes izstrādājumu) polifonijai redzama loma ierādīta kāpinājumos, poētiskās izjūtas dinamizācijas brīžos. #space Gan vietējie, gan centrālie kulminējošie posmi un to sagatavojumi iezīmēti galvenokārt ar imitācijām un vertikāli pārstatāmā kontrapunkta paveidiem dažādā interpretācijā. #space Te Jurjāns seko krievu un Rietumeiropas komponistu klasiķu darbos plaši apgūtām harmoniskā kontrapunkta rakstības metodēm: instrumentālā dueta sekvencveida attīstība vienlaicīgi apvieno imitēšanu un vertikālos (retāk horizontālos) pārstatījumus. #space Šajā gadījumā koncerta vidusdaļā šīm polifonām likumsakarībām tipisks ir to komplekss pielietojums. Līdz ar to tās jo cieši saistās ar tematisko attīstību (izstrādājumu), ieplūstot patiešām simfoniskas izteiksmes gultnē. #space Teikto var ilustrēt epizode no koncerta lēnās daļas: 
Fragmenta 1. un 2. taktī aizsāktas vienkāršas imitācijas, bet, mainoties metram, tās pāraug kanoniskā sekvencē. No pārējiem «Elēģiskā koncerta» polifonā ziņā raksturīgākajiem momentiem būtu minams blakus partijas kanoniskais caurvedums koncerta reprīzē. 
Ekspozīcijā blakus partijas izveidē kontrastējošie faktūras rakursi un skaņkārtu noslāņojumi stimulēja tālāko attīstību, bet reprīzē tie notušēti. #space Melodijas maiņu skaņkārtas iezīmes bagātīgi polifonizētā faktūrā tiek pasvītrotas vairs tikai ar naturālā mi minora blakuspakāpju (III) harmoniju mainīgo funkciju starpniecību. Tādējādi tonālā kontrasta mazināšanās reprīzē — viens no būtiskiem sonātes formas tonālās dramaturģijas principiem— šeit attiecināms ne tikai uz galvenās un blakus partijas tonalitāšu attieksmēm, bet realizējas arī blakus partijas iekšējā tonālā veidojumā. #space
Jurjānu Andreja skaņdarbi simfoniskajam orķestrim, lai gan tiem ievērojama loma komponista daiļradē un latviešu simfonisma aizsākumā vispār, polifonā ziņā jaunas iezīmes neienes. A. Jurjāna «Latvju dejās» plaši pārstāvēta mikropolifonija — motīvu imitācija, kas lielākoties saistīta ar vertikāliem pārstatījumiem harmoniskā kontrapunktā #space («Jandāls», 7. un 8. takts, stretveida imitācija ar līdzīgiem pārstatījumiem; «Jandāls», 17. un 20. takts, atsevišķu kontrastējošu tematisku motīvu apvienojums; «Jandāla» vidusdaļa — 1. un 5. takts), kas var izsaukt arī elementāra apvērsta kontrapunkta efektu #space («Jandāla» vidusdaļa — 2. un 6. takts) u. c. Protams, atšķirībā no instrumentālā vai vokāli instrumentālā dueta tipa kontrapunktiem simfoniskā orķestra tembrālās iespējas piešķir tiem lielāku krāsu bagātību, nereti pāraugot kontrastējošos faktūras vai ari instrumentālo līniju noslāņojumos #space («Jandāls» no 9. līdz 16. taktij, «Ačkups» — vidusdaļas trešā epizode). Taču salīdzinājumā ar A. Jurjāna romancēm jau minēto polifono paņēmienu attieksme pret saturu vairāk indiferenta, mazāk sakņota konkrētā emocionālā situācijā. Ar tautas burdona principu apzinātu izmantošanu, jādomā, saistāmi daudzie ērģeļpunkti (piemēram, T-D ērģeļpunkts «Jandāla» galvenajā tēmā), kā arī harmoniski vai melodiski figurētie ostinato tipa ērģeļpunkti («Tūdaliņ, tagadiņ» no 1. līdz 5. taktij, no 17. līdz 23. taktij, «Jandāla» vidusdaļa u. c.). Dažkārt uz ērģeļpunkta fona ieskanas vienkāršas vai arī kanoniskas imitācijas, kā to redzam «Sēru maršā» (1907) galvenās tēmas caurvedumā. #space
Būtiskākus vaibstus komponista polifonijas izmantojumā atklāj viņa skaņdarbi korim. Tuvāk neapstājoties pie nelielu formu oriģinālkompozīcijām (tās vienmēr liecina par labu kora instrumentācijas izpratni vienkāršu vai kanonisku imitāciju caurvedumos, piemēram, dziesmās «Lūk, mana roze zied», «Jau mēness starus laista» u. c), pievērsīsimies mākslinieciska brieduma iezīmētajai kantātei «Līgojiet, līksmojiet» (1893). Šīs gavilējošās tautas svētku ainas ievadā (kas atkārtojas, arī uzsākot reprīzi) motīvi — izsaucieni, reljefi iekļaujoties homofonā struktūrā, veido kanonisku imitāciju, kuras atsevišķos posmos, kā arī sekojošos kantātes galvenās tēmas stretveida caurvedumos izmanāmas D-T attieksmes: 
Līdzīgi iecerēts arī kantātes «Skani, kokle, skani skani» ievads. Pēc divām pamattonalitātē skanošām sākuma frāzēm seko intonatīvo variantu caurvedumi visās kora balsīs T-D attiecībās. 
Tātad līdzīgs emocionālais konteksts abos gadījumos radis ļoti adekvātu izteiksmes veidu brīvi tverta fugato formā. Par to, ka komponista iztēlē fūgas principi vienmēr bijuši saistīti ar plašām iecerēm, monumentalitāti, liecina arī 1887. gadā sacerētās «Garīgās kantātes» piektā daļa — fināls («Mostaties, stabules un kokles»). Tās saturs — sava laikmeta konvencionālo normu nosacīts. Taču skaņdarbs izraisa, pirmkārt, vēsturisku interesi kā viens no pirmajiem kora fūgas paraugiem latviešu mūzikā, otrkārt — tā izveide liecina par augstu profesionālo meistarību. Pati visai tradicionālā fūgas tēma sākas ar daudzām klasiskā tipa fūgām raksturīgo D-T pavērsienu, tad seko sekundes kritiens (re — dodiez) un virzīšanās uz kulmināciju (skaņa fadiez). #space Ar to saistītā ritmiskās pulsācijas paātrināšanās veido tēmas individualizēto momentu. Noslēgumā izdalītā lejupejošā mazās sekundas intonācija, sasaucoties ar tēmas sākumu, nostiprinās tonikas trijskaņa tercas skaņā. #space
Tēmas beigu posmu un tonālās atbildes sākumu vieno tā saucamais paplašinātais sakritiens. #space Šis moments, kā arī tam sekojošais visā turpmākajā attīstībā izturētais pretsalikums tomēr ir tikai viens no fūgas muzikālā materiāla saliedētību veicinošiem faktoriem. Lai gūtu aptuvenu priekšstatu par šī darba tematisko piesātinātību un koncentrētību, aplūkosim arhitektonisko shēmu: 
Kā redzams, visa 87 taktu uzbūve faktiski ir tikai divas nelielas divtaktu intermēdijas. 
Ar tematisku piesātinātību sevišķi izceļas fūgas izstrādājums. Vidusdaļas pirmajā posmā (no 19. līdz 33. taktij) oriģināls ir tēmas paplašinātā un sašaurinātā varianta apvienojums. #space Ļoti mērķtiecīga ir reprīzes sagatavošana, kur kāpinājuma iespaids panākts ar diviem — vispirms divkāršas, tad trīskāršas stretas «viļņiem». #space
lestājoties reprīzei, iepriekšējai augšupejošai stretai atbilst lejupejošs stretas cikls, kas skan vienlaikus ar korāļa melodiju augšējā reģistrā. #space Tālāk reprīzē tēmu caurvedumi tiek pakāpeniski retināti, vienlaikus tēmas intonācijas bagātīgi izmantojot pretsalikumos. #space Savdabīgs, ne visai bieži sastopams arī reprīzes apjoms — tas pārsniedz gan ekspozīcijas, gan vidusdaļas izmērus. Vēl jāpiebilst, ka fūgas tonālais plānojums stingri ieturēts klasisko tradīciju garā: ekspozīcijā un reprīzē T-D attieksmes, vidusdaļā — paralēlā minora un pirmās radniecības tonalitāšu sfēra. 
levērojamu vietu polifonijai Jurjānu Andrejs ierādījis arī tautas dziesmu apdarēs dažādu sastāvu koriem. Viņa darbam šai jomā raksturīgas divas pamattendences. Viena no tām saistīta ar latviešu tautas daudzbalsības polifono iezīmju radošu apguvi, otra — ar klasiskās polifonijas elementu ieviešanu. 
Pirmā no jau minētajām tendencēm jo cieši saistīta ar Jurjāna folklorista darbību. Viņš «Latvju tautas mūzikas materiālu» trešajā burtnīcā (1907) kā pirmais analizējis burdona tipa izpildījumu un norādījis uz minētā daudzbalsības veida saikni ar noteikta tipa «teiktajām, deklamētajām meldijām», arī žanra evolūciju mēģinot skatīt tiešā sakarā ar skaņkārtas attīstību. Taču atsevišķos gadījumos Jurjāns koriģējis tautas dziesmas sabalsojuma savdabību, mēģinājis pakļaut to harmoniski funkcionālās domāšanas loģikai (sk. viņa komentārus pie LTMM 111, 79. nr.). Šie uzskati atspoguļojušies arī Jurjāna komponista darbībā. No visiem tautas mūzikā sastopamajiem burdona paveidiem — statiskā, figurētā un polifunkcionālā burdona — skaņradis izmantojis tikai divus pirmos, jo tikai tie atbilst vienota tonālā centra prasībām. #space Tas novatoriskais, ko komponists ieviesis burdona izpratnē, meklējams, pirmkārt, teicamo dziesmu žanra robežu pārvarēšanā (sk. apdares «Rindām auga ozoliņi», «Tautu meita, melnacīte»), otrkārt — burdona transformēšanā harmoniskos kompleksos («Aiz upītes es uzaugu» u. c). #space Sīkāk neapstājoties pie atsevišķu dziesmu analīzēm, norādīsim vēl uz dažiem Jurjāna izmantotiem tautas daudzbalsības veidiem. 
Viens no tādiem ir heterofonā piebalsu tipa daudzbalsība. Te, kā jau minējām iepriekš, veidojot daudzbalsīgā raksta variantus, skaņas, kas atrodas stiprajā taktsdaļā, parasti tiek saglabātas, variēšanai pakļaujot vājos laikus. Tieši tāda parādība vērojama apdarē «Tautu meita, melnacīte». Salīdzinot tās 1., 2. un 5., 6. pantu, ļoti uzskatāmi redzam, kā balsu heterofono noviržu rezultātā veidojas tautas mūzikai raksturīgās kvartas trihorda un trihorda saskaņas: 

To melodiju apdarē, kurās neapšaubāmi izjūtams slāviskais kolorīts, Jurjāns pievēršas ornamentētai tercu divbalsībai, pie tam plašās balsu novirzes no pamatmelodijas šeit jau tuvojas krievu liriskās dziesmas piebalsu ekspresijai. #space Tāda ir apdare «Toli dzeivoj muna mīļo» (no cikla «Latgolas latvīšu tautas dzīsmes jauktim un veirīšu korim», 1921). Citās šī cikla 26 dziesmās komponists turpretī pārbagāti lietojis vienkāršo kanonisko imitāciju un nepārtraukto kanonu. Tie sevi attaisnojuši tais gadījumos, kad bijusi nepieciešama konkrēta dziesmas tēla atklāsme. Tādas ir «Es boļeņu mīli liudzu», kur kanoniska imitācija pasvītro uzrunu, lūgumu, «Aiz azara augsti kolni», kur brīvā imitācija var izsaukt tīri vizuālas asociācijas, «Precēj mani precinīki», kur brīva apvērsta imitācija raksturo sadzīves ainu un dažas citas. #space
Rezumējot iepriekšējo apskatu, varam teikt, ka Jurjānu Andreja daiļradē noteicošās ir tās polifonijas izpausmes, kas sakņojas spilgti izteiktā klasiskā funkcionālā harmonijā un skaņdarba struktūrā. Pie tam šādā kontekstā sevišķi raksturīga ir mikropolifonijas iespēju izmantošana dažādu žanru skaņdarbos, kur motīvu un frāžu polifonizācija visbiežāk saistīta ar visa skaņdarba vai atsevišķu plašāku struktūras posmu uzsākumu un noslēgumu. Dažos gadījumos (romancēs «Kā zagšus», «Jel nevaicā») mikropolifonijas elementi caurauž visu skaņdarbu, strukturālo uzbūvju beigās parasti pāraugot akordiskā izklāstā. Tāda transformēšanās vienmēr ļoti uzskatāmi savijas ar dažādām emocionālā sprieguma «fāzēm», tomēr arvien paliekot viena muzikālā tēla ietvaros. #space
Jurjānu Andreja visiecienītākie polifonās attīstības līdzekļi ir vienkārša imitācija, kanoniska imitācija, vertikāli pārstatāmais kontrapunkts un to dažādās modifikācijas. #space Imitācijas lielāko tiesu realizējas harmoniskā kontrapunktā, pie tam rispostas nobeigumos pārsvarā vērojama intonatīva vai harmoniska variēšana. Kanoni sastopami retāk, tāpat fugētas formas, kuras komponists vienmēr lietojis tikai noteiktu muzikālo tēlu — līksmes, slavinājuma, tautas svētku ainu — atklāsmei. Jurjāna aizsāktās polifonās rakstības metodes jūtami ietekmējušas viņa laikabiedru stilu un bijušas spēcīgs impulss dažādu polifono virzienu tālākai attīstībai latviešu mūzikā. Tiešs Jurjāna darba turpinātājs tautas dziesmu diatoniski polifonizētu apdaru un tautas daudzbalsības polifono elementu apguvē bijis E. Melngailis. 
Jurjāna meklējumus mikropolifonijas, tāpat kanoniskās imitācijas, stretas, kā arī burdona sfērā turpinājis, tos psiholoģiski padziļinot, — Emīls Dārziņš. #space Arī Alfrēds Kalniņš savā smalki kolorētajā episki filozofiskas ievirzes skaņu rakstā daudz ko aizguvis no Jurjāna — īpaši imitācijā un fugato formu veidošanā. Taču viņa, tāpat kā Jāzepa Vītola daiļradē, polifonā domāšana aizsāk jaunus ceļus. Šo komponistu polifonijai raksturīgās harmoniskās figurācijas melodizācijas formas, kā arī harmoniski fakturālo noslāņojumu polifonija, stilistiski sazarodamās, kļūst par to saikni, kas vieno klasisko un latviešu padomju mūziku. #space

1 Interesi var izraisīt Jurjariu Andreja izteikums («Baltijas Vēstnesis»,
1884. g.): «Tā kā īstās tautas meldijas ir daudz senāk cēlušās par modernās harmonijas nodibināšanos, jo viņas visas iekļaujas senās baznīcas toņkārtās, kā to norāda ievadtoņa trūkums, tad vēl nopietni jāpārdomā, vai senais kontrapunktiskais nebūtu tas īstais veids, kurā vajadzētu ietērpt mūsu tautas dziesmas.» #Q [Jurjānu Andrejs] #space 

8 “Latviešu Mūzika” nr. 8 (1970) | Pēteris Pečerskis
Pēteris Pečerskis 
PIEZĪMES PAR DŽEZU 
Šīm lappusēm, kuras nododu lasītāju vērtējumam, nav zinātniski pētniecisku nolūku. Padomju muzikoloģija džeza jautājumos vēl atrodas sākotnējā stadijā. Tas izskaidro arī šo piezīmju publicistisko raksturu. Ja tās izraisīs diskusiju, sekmēs teorētiskās domas aktivizēšanos džeza problēmās, džeza attīstību Latvijā, atzīšu, ka šis nelielais darbs veicis savu uzdevumu. 
Kas ir džezs? 
Vai vispār nepieciešams šādu jautājumu uzstādīt? Šķiet, grūti atrast cita veida mūziku, kas būtu tā izplatījusies visā pasaulē. Tādēļ katram it kā vajadzētu zināt, kas ir džezs... īstenībā ir pavisam citādi. Vispirms ir vēl ne mazums cilvēku, kuri džezā redz gandrīz vai mūsdienu jaunatnes daudzu grēku pirmavotu. Uzskatīdami otrās šķiras deju mūziku par džezu, šie «antidžezisti» pieļauj rupju kļūdu ... Džezs vēl ir tik jauns, ka nav iespējams runāt par to stingri zinātniski. Tomēr daži kritēriji ir izveidoti, ir arī diezgan plaša literatūra par džezu. Daudz kas tajā ir visai diskutējams un no padomju mūzikas zinātnes pozīcijām arī nepieņemams, bet šis tas ir arī derīgs. Sāksim ar definējumu. Kas īstenībā ir džezs, uz kādu mūziku mēs attiecinām šo īso, skanīgo un tik izplatīto vārdu? Tāds jautājums nebūt nav lieks, jo, lai gan rakstīts par to daudz, skaidrības joprojām nav. Domā, it kā to zina nedaudzie, tā saucamie Jazzfan'i — cilvēki, kuriem džezs kļuvis par interešu pamatu. #lingua Bet viņu uzskati dažkārt ir tik neiecietīgi pret jebkuru citu muzicēšanas veidu, ka būtu visai riskanti ieņemt vienādu viedokli ar šiem «ortodoksiem». #dysphemism Taču nevar palikt arī to neskaidro jēdzienu gūstā, kurā nonākuši daudzi mūziķi profesionāļi, kas tālu stāv no džeza, un vēl jo vairāk ļoti daudzie mūzikas mīļotāji. #space Šāds jēdzienu sajaukums vēsturiski ir pilnīgi attaisnojams: džezs radies kā izklaidēšanās un deju māksla, proti, kā «lietišķā» sadzīves māksla. Bet tāds zināmā mērā ir katras mākslas sākums. To rada cilvēka ikdienišķās vajadzības; vēlāk māksla atraujas no sava pamata un iegūst patstāvīgu nozīmi. #space Šis process ilgst simtiem un tūkstošiem gadu. Bet džezs ir vēl tikai nepilnu pusgadsimtu vecs. lespējams arī kļūdīties. Un tāpēc notiek tā: tiklīdz ieskanas deju mūzika, turklāt vēl ar sitamajiem instrumentiem un saksofoniem, visi ir pārliecināti — tas ir džezs! Bet patiesībā parasti tas nebūt nav džezs, jo nav nedz improvizācijas stila, nedz īpatnā ritma asuma un apgarotības (tā saucamā swing), nedz specifiski džezisko skaņas radīšanas paņēmienu. Un vēl — nav mākslinieciskās tēlainības, kas piemīt īstajam džezam. Lūk, tā rodas «vieglās» un «nopietnās» mūzikas problēma. 
Mēs esam ļoti pieraduši pie šīs klasifikācijas un lietojam to ne vienu vien gadu desmitu. Pirmajā brīdī tā tiešām šķiet ļoti ērta: vienā pusē novietojas simfonijas, sonātes, operas, oratorijas utt., otrā — estrādes un deju mūzika... un džezs. Taču der aplūkot šo klasifikāciju mazliet nopietnāk, un izrādīsies, ka robežas starp šīm divām sfērām ir visai nenoteiktas; #space daudzos gadījumos ļoti grūti, bet dažkārt pavisam neiespējami pilnīgi noteikti pieskaitīt vienu vai otru skaņdarbu pie «vieglās» vai «nopietnās» mākslas. Piemēram, katra deju žanra izmantošana operā vai simfonijā (kā.zināms, tas notiek ārkārtīgi bieži) tūdaļ izraisa jucekli. Kā, piemēram, vērtēt daudzās valša epizodes «Traviatā»? Vai nosaukt tās par vieglās mūzikas iespraudumiem nopietnā dramatiskā daiļdarbā? Tas būtu nepareizi, jo valsis dažādās tā izpausmēs veido Violetas tēla dziļāko būtību, bet ne tikai vienu no viņas ārējām pazīmēm. #space Vēl vairāk šaubas radīsies, aplūkojot daudzos dejiski izklaidējoša rakstura skaņdarbus, ko sacerējuši pagātnes lielie komponisti, — Mocarta «Mazo nakts mūziku», Bēthovena «Ekosēzes», Šūberta «Vīnes vakarus», Šopēna daudzos valšus un mazurkas utt. — kādā ailē tie ievietojami? #space Vai tiešām tā ir «vieglā mūzika», tāda kā seklie šlāgeri un patrulie šeiki? #space Protams, nē. Bet tā nav arī «nopietna» tādā nozīmē, kādā mēs par nopietnām saucam Bēthovena Devīto vai Čaikovska Sesto simfoniju. Tātad pats «vieglās» un «nopietnās» mūzikas kritērijs nav pietiekami nopietns. Mūzikas parādībām jāmeklē citi definējumi. Šie definējumi rodas paši, kad domājam par skaņdarba pamatuzdevumu — vai skaņdarbam ir jāpavada, teiksim, saruna pie galda, pastaiga parkā, deja utt., vai tas pilnīgi patstāvīgi piesaista mūsu uzmanību, aizvezdams īpatnā pasaulē. Pirmajā gadījumā mums būs bijusi darīšana ar sadzīves mūziku, kurai pilnīgi pamatoti ir eksistences tiesības, otrajā gadījumā ir koncertmūzika, kas necieš citu faktoru iejaukšanos, kas liek saspringt visiem mūsu garīgajiem spēkiem, pretendē uz pilnīgu intelektuālo un emocionālo iedziļināšanos. #space Tāds iedalījums šķiet ērtākais, racionālākais, kas atbilst izpildītāju un klausītāju interesēm. 
Kurā ailē novietot džezu? #space Vai pie sadzīves mūzikas vai pie tās skaņu mākslas, kurai ir patstāvīga estētiska nozīme? Te ir strīda būtība. Daudzi teorētiķi un praktiķi, tajā skaitā komponisti un muzikologi, bet dažreiz arī cilvēki, kuri ir zināmā mērā noteicēji, džezā cenšas saskatīt tikai izklaidēšanos, turklāt — ne labākā veida izklaidēšanos. Pēc viņu domām, džeza vieta ir kinoteātra foajē, kafejnīcā, restorānā, deju vakarā. Šī «teorija» vēl nesen tika propagandēta presē un televīzijā. #dysphemism Par laimi, šodien to vairs neuzspiež. Un galvenais iemesls, kāpēc šī «teorija» bankrotēja, ir desmitu un simtu pašdarbības un profesionālo džeza ansambļu muzikālā prakse, kas ap sevi pulcē plašas un atsaucīgas auditorijas, kurās ietilpst nopietni, īsti mūzikas mīļotāji. Tie nav ļaudis, kas atnākuši «izklaidēties», padejot, patērzēt ar draugiem «modē» ienākušo ritmu pavadījumā, bet tādi, kas īstajā džeza mūzikā meklē ar savām saskanīgas domas un jūtas. #dysphemism
Tā mēs nonācām pie kategoriskas un viennozīmīgas atbildes: džezs nav sadzīves mūzika, bet koncertmūzika, kurai ir sava pilnīgi patstāvīga estētiskā vērtība. Praktiski gan ap mums skan tik daudz sadzīves mūzikas, ka aiz tvistiem, šeikiem, medisoniem un citiem deju žanriem bieži vien pazūd pati džeza būtība. #metonymy Tomēr tas nedrīkst mūs maldināt: īsta džeza māksla, atkārtosim vēlreiz, domāta, lai to klausās uzmanīgi, kā klausās, teiksim, simfonisko un kamermūziku, bet daudzie deju un estrādes skaņdarbi, kas ārēji atgādina džezu, ir pieskaitāmi tai pasugai, ko agrāk mēs saucām par «vieglo», bet tagad par sadzīves mūziku. #dysphemism
Bet ar ko izpildījuma ziņā džeza mūzika atšķiras no «parastās», akadēmiskās muzicēšanas. Kur ir džeza savdabība, pievilcība, kas nodrošina tam plašu auditoriju? 

Tādas īpašības ir vismaz trīs. Pirmā: saspringta ritmika, metroritmisko kolīziju milzīgā, izšķirošā loma. Tiesa, džezs šajā nozīmē nav izņēmums. Ir zināms, ka pulsējošie ritmi, brīvi plūstošo melodisko līniju «cīņa» ar «stingro» metrisko karkasu ir raksturīga arī daudzām klasiskās mūzikas parādībām. Jāsaprot, ka mūzikas elementu ritmiskā vienotība izpildījuma procesā veido pretstatu vienību, nevis vienkārši mehānisku «sakritību» laikā. Mūzikas zinātnieks G. Kogans ļoti precīzi un trāpīgi konstatējis, ka «liela mākslinieka ritms balstās it kā uz divu tendenču — metrostabilizējošo (vienmērīga pulsācija) un metroārdošo (emocionālā dinamika) nepārtrauktu cīņu. #Q [G. Kogans] Metra «ievērošana» vai, otrādi, «pārkāpšana» jo spēcīgāk, jo spilgtāk, jo «elastīgāk» iedarbojas tad, ja stiprāk atklājas «savaldīto» vai «pārrauto pretspēku tendences». Bet tieši džezā ar svingu un off beat tāds mūzikas «ritmiskais nervs» ir skaidri sajūtams, tas valdonīgi pakļauj klausītāju uzmanību. 

Otrā: improvizācija kā viens no galvenajiem izpildījuma principiem. Šo faktoru grūti pārvērtēt, sevišķi no klausītāju psiholoģijas viedokļa. Šaurā specializācija, kas kļuva raksturīga mūziķiem izpildītājiem, sākot aptuveni ar pagājušā gadsimta otro pusi, gandrīz pilnīgi izskauda improvizāciju uz koncertestrādes. Bet agrāk taču, kā zināms, ne tikai komponists, bet arī ikkatrs mūziķis vispirms bija improvizētājs. 
Neanalizēsim šeit improvizācijas izzušanas cēloņus. Nenoliegsim arī izpildījuma tehnikas attīstības lielo pozitīvo nozīmi. Bet improvizācijas renesanse neapšaubāmi pieder pie džeza vispievilcīgākajām īpašībām. #reph Klausītājs it kā tiek ierauts jaunrades procesā, jo melodiskā, harmoniskā, ritmiskā variēšana noris, tā teikt, viņa acu priekšā. Un, lai arī šajā sajūsmā par mūziķi improvizatoru ir daudz naivuma, tomēr psiholoģiski to var izprast un attaisnot. Viena lieta — iemācīties skaņdarbu (pat ļoti sarežģītu) un to katru reizi ar lielāku vai mazāku veiksmi precīzi atskaņot, uzrādot spožu virtuozitāti. Pavisam kas cits ir, paklausot iekšējiem emocionāliem impulsiem un pakļaujot tiem visus muzicēšanas elementus, katru reizi radīt jaunas tēlu kombinācijas. #space

Trešā: skaņas radīšanas maniere. īsts džeza mūziķis (nemaz nerunājot par vokālistu), vienalga, kādu instrumentu viņš spēlē, rada citāda rakstura skaņas nekā «akadēmiska» virziena mūziķis. Tas vispirms attiecas uz melodijas intonēšanas procesu. Izlīdzināta skaņas radīšanas instrumentālā maniere, ko dažkārt tik augstu novērtē akadēmiskajos ansambļos un orķestros, nepavisam nav pieņemama džezā. Šeit melodija, jebkura melodiska frāze vispirms «jāizsaka», «jāizrunā». Bet runas izteiksme, kas ir visas mūzikas mākslas pamatā, taču vienmēr ir bijusi izpildītāja vislielākā vērtība. Vēl šodien, gribēdami uzslavēt vijolnieku vai pianistu, sakām, ka zem viņa pirkstiem instruments «dzied», «runā». Džezs it kā atjauno melodijas runas būtību. Dika Elingtona orķestris, piemēram, aizrauj tieši ar šo runas izteiksmību. Tādējādi nepārspīlējot var teikt, ka arī šajā novadā džeza mūzikai ir svarīgas, vērtīgas īpašības. #space

Vai džezs ir vajadzīgs? 
Tāds jautājums ir gandrīz retorisks, jo prakse sen jau pierādījusi, ka džezs ir vajadzīgs. Tas aizrauj ne tikai jaunatni, bet arī vidējās un vecākās paaudzes mūzikas mīļotājus. Ar kādām īpašībām tas viņus valdzina? Lielā mērā ar tām īpašībām, par kurām mēs tikko runājām. Džeza ritmiskais asums un saspringtība, brīvā improvizācijas maniere, runas izteiksmība — tas neapšaubāmi atrod visdzīvāko atbalsi klausītāju sirdīs. #metonymy Daudzmaz dziļāk ielūkojoties džeza vēsturē, pārliecināmies, ka tā cilme ir apspiesto, diskriminēto ļaužu māksla, un, kā zināms, tieši sociālā protesta tēma mākslā vienmēr pievērsusi uzmanību. #space Šodien visiem zināms, ka amerikāņu nēģeru garīgie dziedājumi — spiričueli, kas ārkārtīgi spēcīgi ietekmējuši džeza veidošanos, radušies ASV dienvidu plantācijās un to tiešais pamats ir ne tikai protestantu un anglikāņu korāļi, bet arī nežēlīgi ekspluatēto nēģeru darba dziesmas. Bet nēģeru tautas dziesmas, blūzi, šie «laicīgie spiričueli» (tā tos sauc džeza pētnieki)? Vai tad tās nav protesta dziesmas, kas stāsta par Amerikas īstenību? «My only sin is my black skin» («Mans vienīgais grēks ir mana melnā āda») — vēl 20. gados dziedāja Luiss Armstrongs. Tradicionālais (bet jo vairāk— laikmetīgais) nēģeru blūzs — tas ir emocionāli piesātināts, lirisks, bet dažkārt arī traģisks stāsts par Amerikas krāsainā cilvēka ikdienas rūpēm, vienalga, vai viņš dzīvo Misisipi krastos vai Čikāgas geto. Bet aizrauj ne jau vienīgi blūzu un spiričuelu — šī džeza pamata — idejiskā nosliece. Vīnes valsis savu uzvaras gājienu pa Eiropu iesāka pēc Napoleona kariem 1815. gadā, džezs plašā arēnā iznāca 103 gadus vēlāk — 1918. gadā, tūliņ pēc pirmā pasaules kara beigām. Tiesa, toreiz tā vēl diezgan ilgi skaitījās tīri amerikāniska māksla, precīzāk — nēģeru māksla, jo baltie mūziķi ar lielām pūlēm spēja apgūt melnādaino džeza radītāju īpatno spēles manieri. Taču gadu gaitā arī baltie mūziķi Amerikā un citās zemēs pakāpeniski apguva džeza muzicēšanas paņēmienus. Arī pats džezs piedzīvoja sarežģītu evolūciju (to aplūkot nav mūsu uzdevums). Tā attīstība pavirzījusies tālu uz priekšu. Šodien mēs atrodamies pavisam jaunas parādības priekšā: pēc otrā pasaules kara džezs vairs nav tīri amerikānisks muzicēšanas veids. Džeza vispārējā izplatība pasaulē nebūt neliecina par ekspansiju (mākslas varmācīga ieviešana, ja tā neatbilst dotajai sabiedrībai, vēl nekad nav bijusi sekmīga), bet gan apliecina, ka džezam, acīm redzot, ir kaut kādas internacionālas īpašības. Nav apšaubāmi džeza plašās izplatības kultūrvēsturiskie un psiholoģiskie priekšnoteikumi. Ir vēl kāds priekšnoteikums, kas sakņojas 20. gadsimta otrās puses cilvēka «ritmiskās psiholoģijas» sfērā. Es šeit domāju par ritmiskās pasaules uztveres savdabīgumu, kas izriet no dzīves tempa straujā pieauguma. Mūsdienu cilvēka «metroritmiskajā domāšanā» neapšaubāmi lielas izmaiņas ienesusi tehniskā revolūcija tās daudzajās būtiskajās izpausmēs (kibernētika, atomenerģija, polimēri, bionika, cilvēka iziešana kosmosā utt.). Slīdošais, elastīgais valsis bija romantisma laikmeta un arī visa 19. gadsimta savdabīgs «ritmisks simbols», bet par mūsu laika simbolu kļuvis maršs — noteikts, divdaļīgs, dažkārt stūrains un ass ritms. «No bērnības nemīlu ovālu, no bērnības zīmēju stūrus,» saka dzejnieks Boriss Sluckis, ļoti precīzi izteikdams vienu no mūsdienu «ritmiskās domāšanas» būtiskajām īpašībām. Šķiet, būtu ļoti interesanti izsekot, kā 20. gadsimtā marša ritmi (šā vārda visplašākajā nozīmē) pamazām izspiež valša ritmus. #space Šajā nolūkā pietiek salīdzināt, teiksim, Čaikovska un Prokofjeva daiļradi. Prokofjevs valša žanram pievēršas ārkārtīgi reti, bet, ja viņam nepieciešama muzikāla retrospekcija, tad viņš izvēlas gavoti... 
Ritma «stūrainība», spriegums un asums visvairāk piemīt džezam, un droši vien šai «ritmopsiholoģiskajai» īpašībai ir nopietna nozīme tā izplatībā. 

Kādam jābūt padomju džezam? 
Šeit nonākam pie centrālās problēmas, kas jāiztirzā un jāizlemj. Pacentīsimies iezīmēt kaut vai šīs problēmas kontūras. Vispirms jārunā par džeza mūzikas nacionālo savdabību, par nacionālo kolorītu. Vai iespējama un vai nepieciešama šī nacionālā specifika? Tā kā vēl nepastāv internacionāla mūzikas valoda, nav tās arī džezā. Mākslā viss labākais, internacionālais rodas uz nacionālajiem pamatiem. #space Tāpēc īsts padomju džezs ir krievu, latviešu, gruzīnu u. c. džezs, nevis džezs vispār. Tomēr kāda ir nacionālā elementa iesakņošanās mēraukla džezā? Varbūt pietiek paņemt tautas melodiju, galvenokārt dejisku, to ritmiski izpušķot, spēlēt ar džezā parastajiem paņēmieniem, un viss būs kārtībā? Nē, nebūt ne! Tāda vienkāršota pieeja atmetama. Tautas melodiju tieša citēšana, izmantošana par džeza improvizāciju pamatu jau aizgājusi pagātnē. Būtībā stāvoklis ir citāds: visiem džeza skaņdarba elementiem jāpakļaujas tautas muzicēšanas īpatnībām. Tad atkrīt nepieciešamība pievērsties mūzikas folkloras citātiem, jo kā ritmu un melodiju, tā arī skaņdarba harmonisko valodu caurauž tas, ko apzīmē ar mazliet nenoteiktu, bet tomēr trāpīgu jēdzienu — nacionālais kolorīts, jo džeza mākslas principiālās īpatnības sakrīt ar dažādu tautu muzikālās folkloras specifiku. Šai problēmai cieši piekļaujas jautājums par tā saucamo «blūza harmoniju» padomju džezā. #space 1967. gadā uzstājoties nelielā muzikologu simpozijā džeza festivāla laikā Tallinā, izteicu diezgan asu protestu pret «blūza toņu» varmācīgo ieviešanu padomju komponistu džeza darbos (atgādināšu, ka «blūza toņi» ir zemā trešā un septītā pakāpe mažorā un tie cēlušies no nēģeru mūzikas folkloras). Tas sacēla sašutuma vētru. Un tomēr — šī harmonija ir laba tikai vienā gadījumā — amerikāņu džeza skaņdarbos. Jebkurai citai nacionālā džeza skolai jābalstās uz savas nacionālās harmonijas specifiskajām īpatnībām. Starp citu, buržuāziskā muzikoloģija vispār neatzīst džeza nacionālās pazīmes. Piemēra dēļ minēšu pazīstamā amerikāņu džeza komentētāja Vilisa Konovera uzstāšanos, kurš tajā pašā simpozijā attīstīja šādu «teoriju»: «Nav nedz amerikāņu, nedz franču, nedz krievu džeza. Ir tikai Džeri Maligena vai Dika Elingtona džezs, Mišela Legrāna vai Germana Lukjanova džezs.» Visai primitīva un nezinātniska pieeja! Ja māksla būtu tikai vienpersoniska radoša akta rezultāts, tad neeksistētu sociālie, vēsturiski stilistiskie vai nacionālie kritēriji un pasaules mākslas vēsture sairtu tūkstoš atsevišķos daiļdarbos, ko radījušas kādas abstraktas individualitātes. 
Pēdējos gados džezistu vidū aizvien biežāk dzirdamas runas par mūsdienu džeza strupceļiem vai vismaz par tā nežēlīgu krīzi. Domāju, ka krīze pastāv tikai to mūziķu apziņā, kuri nepietiekami nopietni izturas pret nacionālā elementa problēmu džezā. Tāpat kā ikkatrā mūzikas sfērā, iespējas te ir neierobežotas. Vienīgi savs vārds jāsaka drošiem māksliniekiem, kas spēs atrast ceļus džeza organiskai saplūšanai ar to atjaunošanās stihiju, kas pastāvīgi noris tautas muzikālajā daiļradē. Un, ja runājam par briesmām, kas uzglūn padomju džezam, tad, man šķiet, tās nav tur, kur daudzi meklē. 
Galvenās briesmas, manuprāt, ir verdziskā sekošanā ārzemju džeza jaunumiem. #dysphemism Mums nav mazums apdāvinātu džezistu, kas diemžēl tik akli tic aizokeāna «likumdevēju» nemaldībai, ka gatavi uz visu, lai tikai «neatpaliktu». #dysphemism Taču jaunā, briestošā padomju džeza attīstības loģika liecina, ka patiesi panākumi mūziķus sagaida jaunrades patstāvīgajos, nevis atdarinājuma ceļos. Skolnieku periods beidzies. Laiks runāt pašiem savā valodā, nevis pārfrāzēt citu teikto . . . #dysphemism
Citas briesmas — quasi džeza mūzikas pārpilnība. Radio, televīzija, skaņu plates propagandē milzīgi daudz amatniecisku darinājumu, kam visbiežāk ir estrādes deju raksturs, un grūti pateikt, par ko visvairāk brīnīties — par sliktāko ārzemju paraugu atklātu kopēšanu vai par apbrīnojamo bezgaumību. Pseidoliriskie teksti banalitātē sacenšas ar triviālām melodijām, un visam tam blīva «džeza» instrumentācija, standartveida primitīvu harmoniju kompleksi un rupjas ritmiskas formulas. #space Jā, tas ir bīstami! Bīstami vispirms tāpēc, ka sakropļo jauniešu gaumi, pamazina prasīgumu, iedveš nepatiesu pārliecību, it kā tā ir «īsta mūzika», «īsts džezs». #dysphemism Bet visām šīm «modes» dejām (rokenrols, tvists, šeiks utt.), salīdzinot ar īstu džezu, ir viselementārākā struktūra. #dysphemism Šim primitīvismam nepieciešams pretstatīt dzīvu estrādes mūziku, kas necenšas tērpties džeza drānās, bet dzīvo vienu dzīvi ar mūsu jaunatnes ritmointonatīvo valodu, ar jauniešu masu dziesmu un lirisko dziesmu. 

Džezs Latvijā 
Par latviešu džezu nopietni var runāt, sākot ar 50. gadu vidu, periodu, kad sākās vispusīgs padomju džeza formēšanās process. 
Džeza iniciatori Latvijā, tāpat kā visā Padomju Savienībā, bija jaunie mūziķi, studenti vai nesenie konservatorijas abiturienti. 
Izstudējot Latvijas radio un televīzijas fonotēkā uzkrātos materiālus, var atrast ne vienu vien desmitu darbu ierakstu (sākot ar 50. gadu vidu), kas neapšaubāmi var ieinteresēt nākamos latviešu džeza vēsturniekus. Tiesa, autoru un izpildītāju loks nebija sevišķi plašs, taču tendence pāriet no izklaidēšanās, estrādes un deju mūzikas uz džezu bija skaidri jūtama arī toreiz pirmām kārtām tas attiecas uz tā saucamo Latvijas radio estrādes sekstetu. 
Jāatzīmē, ka mūsu dienās robežas starp džezu un estrādes mūziku vēl joprojām ir tikpat svārstīgas un nenoteiktas kā robežas, kas atdala džezu no deju žanra. #space Nav nejaušība, ka džeza dzimtenē par džeza improvizācijas izejas materiālu kalpo vieglās mūzikas, operetes (konkrētāk — tā saucamais «mūzikls») autoru darbi. Tādus komponistus kā Džeromu Kernu, Irvingu Berlinu, Kolu Porteru un pat vistalantīgāko no tiem — Džordžu Geršvinu nekādi nevar nosaukt par džeza meistariem. Ar šo mākslu neviens no viņiem ciešāk nav saskāries. Vēl vairāk — džeza improvizācijā ļoti daudz nosaka izpildītāja apdāvinātība, bet džeza «kombo» (neliela ansambļa) partitūrā bieži vien ir tikai melodijas shematisks uzmetums burtu un ciparu veidā (kaut kas līdzīgs senajam «ģenerālbasam») un dažkārt kontrapunktējoša piebalss. Blakus tāda veida nošu materiālam estrādes partitūra simfodžezam liekas daudz sarežģītāks sacerējums un ir augstākā profesionālā līmenī. #upisgood #space Bez tam «tīri» džeza komponisti Padomju Savienībā, šķiet, nav atrodami. Pirmajā laikā (50. gadu vidū) padomju džeza galvenais «virzītājs» bija izpildītāji un aranžētāji, nevis komponisti. #space Bet tagad atgriezīsimies pie Latvijas radio estrādes seksteta — pirmā profesionālā ansambļa, kas līdzās estrādes mūzikai sāka izpildīt arī džeza mūziku. Seksteta organizators bija Egils Švarcs. Tajā liela loma, sevišķi pirmajā laikā, bija talantīgajam saksofonistam un aranžētājam Gunāram Kušķim. Liekas, tieši viņa ļoti individuālajā manierē, viņa improvizācijās pirmo reizi latviešu džezā ieskanējās oriģināls «svings». Sekstetā savu ceļu sāka Raimonds Pauls, pianists, improvizators un komponists, kura visa turpmākā darbība saistās ar «vieglo» žanru un arī ar džezu. Izskatot 1956./57. gadā seksteta ieskaņotos darbus, var minēt, piemēram, visai «spānisko» R. Paula «Intermeco». Improvizācijas elementi sastopami tikai trio daļā, pārējais — diezgan banāla, dejiska rakstura rumba. Taču ar gaumi izvēlētās harmonijas un izpildītāju augstā kvalitāte piešķir šim ierakstam zināmu māksliniecisku vērtību. #upisgood #space Tāpat vērtējama arī «Fantāzija par Iva Montāna dziesmu tēmām». Tas ir drīzāk popurijs nekā fantāzija, jo šeit nav organiskas saiknes (kontrasts vai līdzība) starp melodijām, nav arī kaut cik simfonizēta materiāla izstrādājuma. Melodiju improvizācijas saites ir diezgan naivas. Un tomēr visumā darbs valdzina ar savu svaigumu un izteiksmes tiešumu. No tāda mūziķa, kurš tik gaumīgi harmonizē, atrod lieliskus melodiskus kontrapunktus, izklāstā izmanto skaidri saskatāmus antifonā dialoga paņēmienus, var daudz sagaidīt. (Starp citu, šī senā tradīcija sasaucas ar pazīstamo džeza formulu «call and response» — «jautājums un atbilde», kurai džeza mūzikā ir ļoti liela nozīme.) Tādējādi jau ar to gadu estrādes darbiem Raimonds Pauls zināmā mērā sagatavoja augsni džezam, nemaz jau nerunājot par to, ka viņa skaņdarbi izcēlās ar labu gaumi un palīdzēja popularizēt estrādes mūziku. 

No tā laika darbiem varētu minēt arī R. Paula «Fantāziju par Džordža Geršvina tēmām». To arī atskaņoja Radio estrādes sekstets (klarnete, klavieres, vibrofons, ģitāra, kontrabass, sitamie instrumenti), un tas bija viens no pirmajiem mūsu republikā sacerētajiem lielākajiem džeza stila skaņdarbiem. Tam, protams, nav gadījuma raksturs. Geršvina melodijas, viņa labāko skaņdarbu ritmointonācijas atstāja (un joprojām atstāj) lielu iespaidu uz džeza veidošanos gan ASV, gan citās pasaules zemēs, kaut arī pats Geršvins nebija džeza komponists šā vārda šaurākajā nozīmē. Viņa mūzikā, kas radusies no Eiropas muzicēšanas paņēmienu un nēģeru folkloras organiska sakausējuma, vissvarīgākā loma ir blūza melodiski harmoniskajām intonācijam, kas savukārt ir džeza veidošanās pirmā posma pamats. 
Nezinu, vai Raimonds Pauls jau toreiz to saprata, bet viņa «Fantāzija par Džordža Geršvina tēmām» ir kļuvusi par savdabīgu laboratoriju džeza paņēmienu veidošanai. «Fantāzijā» pastiprinās improvizācijas elementi, rodas īsts aizraujošs svings, mūziķi, talantīgā skaņdarba aizrauti, demonstrē brīvi pārvaldītu off beat sarežģīto tehniku. Piecas Geršvina melodijas (trīs liriskas dziesmas un divas tēmas no operas «Porgi un Besa») saliedētas vienā muzikālā vienībā, turklāt šeit ir caurviju darbības vienotas formas elementi. 
Vispār Raimondam Paulam jau daudzus gadus piemīt raksturīga tieksme sacerēt izvērstas, simfonizētas formas, neatlaidīga griba pārvarēt džezam piemītošo miniatūrismu un struktūras standartu. Tāda, piemēram, ir viņa «Rapsodija» klavierēm ar orķestri (pareizāk to būtu saukt par fantāziju). Šajā virtuozajā darbā līdzās sadzīvo meistarīga izdoma un skaidri saskatāma atdarinājuma epizodes. Cits viņa skaņdarbs — svīta «Portreti» klavierēm ar orķestri godalgots Vissavienības jauno komponistu skatē. 
Ģederts Ramans ir galvenokārt simfonists. Tomēr jau 50. gadu vidū viņš izmēģinājis savus spēkus vieglajā žanrā. Šajā virzienā komponista daiļradi stimulēja estrādes seksteta organizēšana, un 1956. gadā viņš šim ansamblim radīja darbu, kas iezīmē latviešu džeza labākos sasniegumus vēl daudzus gadus uz priekšu. #space Tas ir savdabīgi harmonizētais «Intermeco», kurā atklājas spilgti izteikts nacionāls kolorīts. Būtībā «Intermeco» ir pirmais veiksmīgais mēģinājums apvienot latviešu tautas ritmointonācijas ar džeza paņēmieniem. Šeit jāatzīmē arī Ģ. Ramana džeza skaņdarbi, kas komponēti 50. gadu beigās: «Etīde trim instrumentiem», «Maršs», «Kancona bazūnei» ar džeza orķestri u. c. Šie darbi nebūt nebija ciparotā basa «shēmas», bet pilnvērtīgas partitūras, kurās bija ierakstītas un skaidri apzīmētas arī improvizācijas epizodes. Diemžēl vēlāk, 60. gadu sākumā, Ģ. Ramans nav komponējis džezam, lai gan viņa talantīgajos estrādes tipa darbos skaidri saskatāmi džeza elementi. Skaņdarbs «Rotaļa», kuru atskaņoja 1968. gada februārī estrādes un džeza mūzikas koncertā (Padomju Latvijas Komponistu savienības VI kongresa laikā), no jauna apliecināja veiksmīgu pievēršanos tautas daiļradei, lai gan šeit atklājās būtisks apstāklis: nacionāli īpatnējais grauds ir ne tikai jāiedēsta, bet arī jāizaudzē, jāprot attīstīt tā raksturīgie elementi. Žēl arī, ka komponists aprobežojies ar miniatūrformu un nav izmantojis simfoniķa meistarību, lai radītu izvērstāku darbu, jo latviešu džezu spēj virzīt uz priekšu tikai simfonizācija, izmantojot tautas mūzikas ritmointonācijas. #space Ar šiem vārdiem es nebūt negribu teikt, ka tai jābūt mūzikai simfoniskajam orķestrim; simfonizācija nozīmē šeit komponista domāšanas principu. 
Visai redzama vieta mūsu profesionālo džeza komponistu vidū bija Ringoldam Orem (1931 — 1968). Līdzās lielas formas skaņdarbiem (balets «Varavīksne», simfoniskā poēma «Tīreļa noslēpums», Sonāte čellam un klavierēm u. c.) viņš rakstījis mūziku teātrim un kino, sacerējis estrādes dziesmas un instrumentālas miniatūras. Lai gan R. Orem šķita, ka viņš sacer vieglo mūziku, nevis džezu, daudzām viņa dziesmām un instrumentālajiem darbiem bija nozīmīga loma latviešu džeza tapšanā. Lielā mērā tas saistīts arī ar viņa izpildītājmākslinieka darbu: 1957. gadā R. Orem uzticēja organizēt un vadīt Rīgas estrādes orķestri, bet pēdējos gados viņš vadīja Latvijas radio un televīzijas estrādes un deju mūzikas orķestri. R. Ore bija apveltīts ar džeza izjūtu, patiesu talantu radīt ļoti raksturīgus, melodiskus, ritmiski aizraujošus, harmoniski vienmēr svaigus darbus. Lielākoties tiem nav skaidri saskatāma nacionāla cilme, tomēr nacionālais kolorīts ir skaidri nojaušams, un daudziem šī talantīgā komponista skaņdarbiem var droši pareģot ilgu koncertdzīvi. Ar nožēlu jākonstatē, ka reti estrādei un džezam pievēršas tāds savdabīgs komponists kā Romualds Kalsons. Vēl vairāk gadījuma raksturs ir Romualda Grīnblata saskarsmei ar «vieglajiem» žanriem. Bet no šiem komponistiem, spriežot pēc viņu nedaudzajām instrumentālajām miniatūrām, var sagaidīt interesantus darbus arī džeza novadā. #space
lepriekšējos gados tieši saistīts ar džezu (kā izpildītājs) bija Edmunds Goldšteins, bet viņa vieglā žanra darbiem, tāpat kā Valtera Kaminska dziesmām un instrumentālajām miniatūrām, ir gandrīz vienīgi estrādes un deju mūzikas raksturs, un tie gandrīz nemaz nav ietekmējuši latviešu džezu. Pievēršoties komponistiem amatieriem, kas, starp citu, pēdējos gados ieguvuši profesionāla komponista izglītību, minēšu Egilu Svarcu, kurš pirmoreiz konservatoriju beidza kontrabasa specialitātē. Viņa diezgan daudzie vokālie un instrumentālie darbi, kas bija sacerēti pirms viņa aizbraukšanas uz Maskavu (no 50. gadu vidus līdz 1964. gadam), savā veidā svārstījās starp estrādes, deju un džeza žanru. #space Egila Švarca — lieliska kontrabasista un dažādu ansambļu un orķestru vadītāja darbība zināmā mērā ietekmējusi latviešu džeza attīstību. Latviešu estrādes un džeza mūzikā kā pašdarbības komponists ienāca arī Valerijs Ickevičs, bet nesen viņš pabeidza Latvijas Valsts konservatorijas kompozīcijas klasi. Agrīnajos darbos pārsvarā bija atdarinājumi, bet pēdējos gados viņš gūst arvien lielāku patstāvību. Arī šajā gadījumā izpaužas tā pati likumsakarība. Kamēr komponista domāšana atradās standartu varā un viņš lietoja nodrāztus harmoniskos un ritmointonatīvos paņēmienus, skaņdarbi nepacēlās pāri viduvējam līmenim. #upisgood #space Taču, tiklīdz viņš pieskaras tautas dziesmu un deju intonāciju sfērai («Vakarēšana», «Matrjoška» — tā saucas viņa darbi krievu stilā), tūdaļ viņa mūzika iegūst spilgtumu un svaigumu. Sākot ar 60. gadiem, arvien lielāku ieguldījumu latviešu džeza veidošanā devuši pianisti Ivars Vīgners un Ivars Mazurs. Viņi, starp citu, ir principiāli atšķirīgi: Mazurs uzstājas tikai kā interprets, Vīgners izmēģina savus spēkus kompozīcijā. Bet Vīgnera kvantitatīvi diezgan daudzajos darbos dažādiem estrādes un džeza ansambļiem ļoti bieži dzirdam pazīstamus paņēmienus, pazīstamas ritmointonatīvas formulas, kas aizgūtas no amerikāņu džeza prakses. Visumā tas, protams, ir likumsakarīgi. 50. gados, kad latviešu džezs tikai sākās, šiem paraugiem nevarēja paiet garām, toreiz tie iezīmēja latviešu džeza mākslas pirmās virsotnes. #upisgood #space Tagad, kad padomju nacionālo džeza skolu attīstības perspektīvas kļuvušas skaidrākas, kļuvis vīrišķīgāks un nobriedis arī Ivara Vīgnera talants. To apliecināja viņa uzstāšanās jau minētajā džeza un estrādes mūzikas koncertā 1968. gada februārī. Labākais no l. Vīgnera atskaņotajiem skaņdarbiem bija «Vienkāršais motīvs». Kaut arī šajā nelielajā skaņdarbā nav tautas dziesmu citātu, tā savdabīgajam melodiski ritmiskajam zīmējumam ir skaidras saites ar latviešu muzikālo folkloru. Bet ar to pietiek, lai džeza mūzika iezaigotos jaukās krāsās, skanētu svaigi. Dažos ārēji daudz efektīgākos, tehniski sarežģītākos I. Vīgnera skaņdarbos šī svaiguma trūkst. Domāju, ka par šīs parādības vienīgo iemeslu ir jāuzskata apzināta vai neapzināta pakļaušanās ārzemju paraugiem. 
Kāds ir pašreiz, 1970. gadā, latviešu džeza stāvoklis? Vai ir pamats pesimismam? Domāju, ka nav. Tiesa, džeza attīstības process latviešu mūzikā noris gandrīz stihiski, bet tas droši 
tuvojas tam brīdim, kad radīsies lieli un pilnvērtīgi džeza skaņdarbi. Acīm redzot, nopietna loma šajā procesā būs arī laikmetīgajiem izteiksmes līdzekļiem, melodiskajai un harmoniskajai valodai, kas būs neatkarīgāka no «svinga» tradīcijām nekā pašreiz. Tiešām, laiks nopietni apsvērt, vai nav novecojušās nonakordu secības, alterētās dubultdominantes un lielais tonikas septakords? Šī doma nav jātulko kā aicinājums rakstīt atonāli, atteikties no funkcionālajiem sakariem. Nav šaubu, ka skaista, izteiksmīga melodija un skaidra harmoniska valoda džeza skaņdarbam vienmēr būs nepieciešama. Bet arī droši meklējumi, eksperimenti var dot teicamus rezultātus. Atgriežoties pie mūsu ražīgākā un talantīgākā džeza komponista un izpildītāja Raimonda Paula daiļrades, gribētos norādīt uz virkni skaņdarbu, ko viņš sacerējis pēdējā laikā. Tiesa, «ortodoksālie» džezisti kategoriski neatzīst to par džeza mūziku. #dysphemism Manuprāt, tā ir kļūda. Krājumā «Estrādes skaņdarbi klavierēm ar kontrabasu» («Liesma», 1965) sakopoti piecpadsmit R. Paula apdarinātie latviešu komponistu skaņdarbi (tajā skaitā arī viņa paša darbi). Ar ļoti nedaudziem izņēmumiem tas ir īsts džezs. Lai gan improvizācijas ir pilnībā uzrakstītas, izpildītājs pēc saviem ieskatiem var tālāk izstrādāt komponista aizsākto tēmu. Tā ir, tā teikt, R. Paula daiļradē tradicionālā «svinga» līnija, kurai saknes meklējamas 50. gadu periodā, kad jaunais mūziķis galvenokārt mācījās no Rietumu džezistiem. Viņš toreiz veikli improvizēja pazīstamo nēģeru džeza pianistu Arta Teituma, Ahmada Džamala un sevišķi Errola Garnera stilā. Bet R. Paulam «skolnieciskais» periods jau sen beidzies, un minētais krājums iezīmē patstāvības vaibstus. #dysphemism Cik tālu R. Pauls aizgājis no atdarināšanas, to liecina iepazīšanās ar viņa «Piecām improvizācijām latviešu tautas dziesmu garā» klavierēm, kontrabasam un sitamajiem instrumentiem (1966). Var pat apgalvot, ka tieši džeza novadā viņš ieguvis lielāku patstāvību nekā estrādes mūzikas sfērā, kurai viņš joprojām veltī daudz laika un spēka, vadot Rīgas estrādes orķestri. #space Tā, piemēram, piecas miniatūras ar nosaukumu «Kalnu skices», kas 1967. gadā tika iespiestas izdevniecībā «Liesma», ir nākošais solis R. Paula savdabīgā stila tapšanā. Šīs miniatūras, kas radās kā «ceļojuma skices» pēc brauciena pa Kaukāzu, valdzina tieši ar stiprā mērā pieaugošu domāšanas patstāvību, neatkarību, brīvu no salkanajiem standarta paņēmieniem. Tās ir tipiskas «noskaņu gleznas», kas iekļaujas nopietnajā džeza koncertžanrā. Bet R. Paula autorkoncertu sērijas 1969. gadā iepazīstināja klausītājus ar vēl vienu jaunumu, kuram, manuprāt, ir liela principiāla nozīme. Te domāju viņa «Dziesmas ar latviešu tautas dziesmu vārdiem» — žanru, kas turpina un attīsta Ģ. Ramana «Intermeco» iezīmēto līniju, jau uztvertu minētajās «Piecās improvizācijās latviešu tautas dziesmu garā». Bet atšķirībā no šīm pēdējām, kas balstās uz folkloras melodijām, «Dziesmas ar latviešu tautas dziesmu vārdiem» sacerētas patiesi brīvi. #space Tie ir pilnīgi patstāvīgi skaņdarbi, bet vispievilcīgākais ir tas, ka latviešu nacionālais kolorīts ļoti dabiski saplūst ar džeza harmoniskajām un metroritmiskajām īpatnībām. Droši vien tieši šī neparastā sakritība noteica šo oriģinālo kompozīciju lielos panākumus. Liekas — 1969. gada dažos mēnešos notikušie 80 (!) Raimonda Paula autorkoncerti, kas visi notika pārpildītās zālēs, ir labākā liecība tam, ka viņa mākslai ir neparasts pievilcības spēks. Tā, protams, galvenokārt ir estrādes māksla, taču tajā jūtami ļoti stipri džeza impulsi. 
Nobeigumā nepieciešams vēlreiz atgādināt, ka, lai nodrošinātu latviešu džeza nākotni, acīm redzot, pirmkārt, ir jāatsakās no atdarināšanas; otrkārt — droši jāpievēršas latviešu folkloras avotiem, nevis to citējot, bet gan izmantojot tās garu un raksturu; treškārt, nepieciešams pārvarēt «miniatūrismu» un iziet ja ne «Džeza simfonijas», tad vismaz «Džeza koncerta» vai «Džeza sonātes» plašumos. #space Tad apklusīs džeza pretinieki, kas cenšas to iedzīt kafejnīcās, restorānos un deju laukumos. Koncertzālēs sāks skanēt pilnvērtīga latviešu padomju džeza mūzika, kurā atradīsim tos vaibstus, kas raksturīgi padomju mākslai vispār — satura bagātību un dinamismu, ietvertu estētiski pilnīgā formā. #space

1 Protams, improvizācijas jēdziens ir daudz plašāks par to variēšanu, ar kuru mēs galvenokārt sastopamies džezā. Turklāt ne jau katra skaņu secība «ap tēmu» var saukties par «improvizētu variāciju». Bet tas jau ir cits jautājums, kura aplūkošana neietilpst šī raksta robežās. 
2 To swing (angļu) — šūpot (-ies), līgoties, svārstīties. Apzīmē elastīgu, atsperīgu ritmiku. Swing's ir tikpat tāls no mehāniskas «iekalšanas» kā no sākotnējā metroritmiskā zīmējuma patvaļīga izkropļojuma. Stilistiskā perioda apzīmējumam «svinga ēra» džeza vēsturē ir cita nozīme, saistīta ar lieliem orķestra sastāviem. 
3 Off beat (angļu) — «ārpus takts sitiena». Tāda izpildījuma maniere, kad melodiskie akcenti nesakrīt ar metrisko shēmu, kaut kas līdzīgs (to gandrīz neiespējams pierakstīt nošu zīmēm) sistemātiskai neregulārai sinkopēšanai. Tā saucamie «rubato» un «ad libitum» zināmā mērā ietver «off beat» pazīmes. 

1 Krievu valodā lietoju terminu «npHKJiaAHan». 2 Jāatzīmē, ka ari otrajā gadījumā mūzikā var it kā dominēt «sadzīves» raksturs, piemēram, dejiskums. Bet Šopēna valši, piemēram, mūsu iztēlē izsauc priekšstatu par deju, taču neaicina mūs griezties dejas virpulī. 

9 “Latviešu Mūzika” nr. 8 (1970) | Felicita Šnē
Felicita Šnē 
JELGAVAS MŪZIKAS DZĪVE 
Lēzenajos krastos mierīgi plūstošās upes — Lielupe un Driksa, bezgalīgais līdzenums ar mežu puduriem un bērzu birzīm Jelgavas apkārtnei piešķir īpatnēju skaistumu. Uz salas, ko veido šīs upes, atrodas Jelgavas lepnums — pils, kas celta pēc slavenā arhitekta B. Rastrelli projekta. Tur tagad mācās Latvijas Lauksaimniecības akadēmijas studenti. Jelgavas skaistums apdziedāts arī tautas dziesmās. Jelgavā un tās apkārtnē dzimuši, auguši un strādājuši daudzi ievērojami mākslinieki — J. Valters, A. Romāns, Ģ. Eliāss, J. Feders, K. Baltgailis, K. Celmiņš, A. Spertāls, V. Kalnroze, A. Apinis, E. Jurķelis u. c, kuri Jelgavu un tās apkārtni attēlojuši gleznās, akvareļos. Dažreiz strīdas par to, kura Jelgava skaistāka — vecā vai jaunā, kas pacēlusies kara atstāto gruvešu vietā. #space Katra ir pilnīgi citāda. Vecā bija īpatnēja ar savdabīgajām ēkām (pilsētas ārējam izskatam pievērsta liela uzmanība, sākot ar 19. gs. sākumu), ar tās mazpilsētniecisko šaurību. Pēc kara Jelgava izaugusi par pilsētu ar attīstītu rūpniecību, ar lieliem, galvenokārt piecstāvu namiem, plašām ielām, daudz apstādījumiem, parkiem. Pašā pilsētas centrā — viens no modernākajiem Kultūras namiem republikā un liels centrālais laukums. Blakus jaunajām celtnēm — viena otra vecā ēka, arī vairāki arhitektūras pieminekļi — Jelgavas vēstures un mākslas muzeja ēka (Academia Petrina), baznīcas. Pirmoreiz Jelgava (Mītava no vārda «mīt») vēsturē minēta 1265. gadā. Vēsturnieki domā, ka tā izveidojusies senas zemgaļu 
ostas vietā. 14. gadsimta vidū minēts Jelgavas (no lībiešu valodas — «pilsēta») kā nelielas apdzīvotas vietas vārds. Pēc Livonijas kara 1561. gadā kā Polijas vasaļvalsts izveidojās Kurzemes hercogiste, un Jelgava drīz kļūst par tās galvaspilsētu. Straujā pilsētas ekonomiskās dzīves attīstība veicina arī kultūras attīstību, kuru nosaka galma un privileģēto slāņu — vāciešu intereses. 
Hercoga galmā mākslai, īpaši mūzikai arvien tika ierādīta redzama vieta. «Jau pirmais Kurzemes hercogs Gothards, rūpējoties par sava galma mūziku, aizņēmies spēlmaņus no Prūsijas hercoga», un šie algotie mūziķi spēlējuši ne tikai hercoga mītnē, bet arī izbraukumos.1 Galmā darbojies orķestris, itāļu opertrupa, koris, taurētāji. Mūzika bija neatņemama izpriecu sastāvdaļa. Jelgavas galmu ne velti sauca par mazo Versaļu. #reph
18. gs. Jelgavā ļoti iemīļota bija arī teātra māksla. Te darbojās dažādas vācu teātru trupas (Hilferdinga, Mendes u. c.), kas izrādīja Šekspīra, Moljēra, Voltēra u. c. rakstnieku darbus. Dažās trupās (piem., Šuha kundzes, kas bija pati labākā) uzveda arī baletus, operetes un operas. 
Hercogu laikos mūzikas dzīvi Jelgavas galmā vada ievērojami mūziķi — komponisti, izpildītāji. No 1691. līdz 1698. gadam tur strādā galma mūzikas direktors Johans Fišers (1646— 1721) — autoritatīvs mūziķis Eiropas mērogā — labs vijolnieks, altists, ievērojams tā laika komponists. Fišers veicina franču instrumentālās mūzikas tradīciju attīstību hercoga kapelā. No Fišera kompozīcijām viņa divertismentu «Tafelmusik» stīgu kvartetam izpilda arī vēl mūsdienās. 
18. gadsimtā ievērojamākā personība mūzikas dzīvē irpazīstamā čehu vijolnieka un pedagoga F. Bendas skolnieks Ādams Feihtners, ko hercogs Pēteris 1769. gadā uzaicina strādāt Jelgavas galmā par galma kapelas vadītāju (no 1795. g. — Pēterburgas ķeizariskā orķestra koncertmeistars). Būdams labs vijolnieks, viņš vairākkārt devies koncertceļojumos pa Eiropu, daudz komponējis. Interesanti atzīmēt, ka Feihtnera skolnieks Jelgavā bija arī Bēthovena draugs K. Amenda. Hercoga kapelā kādu laiku darbojies arī vēlāk Rīgā populārais vijolnieks, pēc tautības čehs, Ābrahams Mohatskis. 
1782. g. Jelgavā ieradās vācu komisko operu autors J. Hillers, un Kurzemes hercogs viņa vajadzībām nodibina koncertkapelu, ieceļot Hilleru par kapelmeistaru. Tiek uzvestas toreiz populārās Hillera operas «Medības», «Lauku ļaužu mīlestība» u. c. skatuves darbi. 
Aktīva muzicēšana Jelgavā notiek arī nelielā sabiedrībā. 18. gs. beigās un 19. gs. sākumā par tādu mūzikas dzīves centru kļūst kolēģijas asesora Bernera nams, kur koncertējuši vietējie mākslinieki, kā arī izcili ārzemju mūziķi — Dž. Fīlds, H. Zontāga, P. Rodē, P. Baijo u. c. Nav brīnums, ka, augdama šādā vidē, Bernera talantīgā meita Marianna kļuva par vienu no izcilākajam sava laika vijolniecēm. Koncertējusi gan tikai šaurās mūzikas mīļotāju aprindās Jelgavā un Rīgā, viņa izpelnījusies visatzinīgākos novērtējumus.1 
Galma muzicēšana 18. gs. (iespējams, ka arī jau agrāk) iesaistīti arī latviešu dzimtcilvēki. Hercogs licis apmācīt viņus mūzikā un arī citās mākslās (tie sūtīti mācīties arī uz Krieviju)l. Polijas 3. dalīšanas rezultātā 1795. g. Kurzemes hercogiste iekļāvās Krievijas impērijas sastāvā. 
19. gadsimtā pēc dzimtbūšanas atcelšanas Kurzemē 1817. gadā svarīgs faktors Jelgavas kultūras dzīves attīstībā ir skolu dibināšana. 
Daudzi Latvijas (tanī skaitā Jelgavas) skolotāji, kas bija arī pirmie latviešu mūzikas darbinieki, izglītību ieguva 1840. gadā dibinātajā skolotāju seminārā Irlavā, kur liela loma bija latviešu mūziķim J. Bētiņam. Gadsimta otrajā pusē latviešu skolotāji un mūzikas darbinieki sāk cīņu par latviešu mūzikas attīstību Jelgavā un tās apkārtnē, pret vācu muižniecības un garīdzniecības noteicošo lomu, pret carisma pārkrievošanas politiku, radot plašu atsaucību latviešu tautas vidū. Latvieši apvienojās dziedāšanas un mūzikas biedrībās, un vāciskajā Jelgavā latviešu mūzika sāk ieņemt patstāvīgu vietu. 
Pirmie celmlauži latviešu mūzikas novadā Jelgavā un apkārtnē ir J. Berzinskis, A. Behmanis (arī Bekmans), J. Valdmanis, J. Laivenieks, G. Vējiņš, K. Zigmunds, T. Veidemanis, Ķempelis, Jenševics, Pētersons u. c. Šinī pašā laikā Jelgavā sāk darboties pirmie latviešu gleznotāji J. Budevics, J. Feders. Arī 19. gadsimtā Jelgavā notikuši daudzi ievērojamu mākslinieku koncerti, kas stipri iespaidojuši Jelgavas mūzikas dzīvi. Tā 1839. gadā nesen uzceltajā teātra ēkā jaunais Rihards Vāgners diriģējis visas Rīgā uzvestās operas: Meierbēra «Robertu Velnu», Bēthovena «Fidelio», Vēbera «Oberonu» u. c. 
1842. gadā Jelgavā koncertē Ferencs Lists, par ko Jelgavas laikrakstā «Mitausche Zeitung» parādījās cildinoša recenzija. Gadsimta otrajā pusē jelgavniekus sajūsminājis arī A. Rubinšteins. 
J. Vītols atceras: 
«Dzirdēju Rubinšteinu pirmoreiz, zēns būdams, Jelgavas amatnieku biedrības jaunceltajā zālē. Ģeniālais viņa spēlē manam bērna saprātam toreiz vēl bija maz uztverams, tomēr programmas beigu numurs — Lista Don Zuāna fantāzija — mani satricināja, man likās neticams, pasakains. Vēl šo baltu dienu, Jelgavas amatnieku biedrībai garām staigādams, gribas pacelt cepuri: šeit guvu pirmos iespaidus no lielākā klavieru meistara — titāna, ko savā mūžā dzirdējis esmu.»1 

Par Jelgavas iespaidiem raksta Klāra Šūmane, kad viņa kopā ar Robertu Šūmani 1844. g. koncertēja vairākās Krievijas pilsētās. Diemžēl ar pianistes mākslu iepazinās tikai nedaudzas Jelgavas vācu ģimenes. 1864. gadā, Klārai Šūmanei vēlreiz apciemojot jelgavniekus, tie pie viņas kājām nolika lauru vainagu. 
19. gadsimta otrajā pusē ievērojamākie mūziķi Jelgavā ir Rūdolfs Postelis un Kārlis Raps. R. Postelis (1820—1889), pēc tautības vācietis, darbojas par ērģelnieku un diriģentu, arī komponē (viņa korāļu harmonizācijas bija plaši pazīstamas). Ar Jelgavu šī mūziķa dzīve un darbība saistīta no 1850. gada. Svētās trīsvienības baznīcā, kur R. Postelis strādā par ērģelnieku, viņa vadībā tiek izpildītas oratorijas (Mendelsona «Pauls», Romberga «Zvanu dziesma»), ar paša dibināto orķestri viņš organizē simfoniskus koncertus, vadījis arī toreiz pastāvošās filharmonijas biedrības kori. Pie Posteļa Jelgavā mācījās viens no pirmajiem latviešu pianistiem Ludvigs Bētiņš, pirmās teorētiskās zināšanas pie viņa guvis komponists Jāzeps Vītols, ar padomu viņš palīdzējis arī J. Bētiņam un J. Cimzem. Kā teicams vijolnieks, pianists, lielisks improvizators laikabiedru atmiņās novērtēts Kārlis Raps (vācietis, mācījies Prāgas konservatorijā). Pastāvīgi dzīvodams Jelgavā, Raps vada kori (Jelgavas dziedāšanas biedrības mūzikas direktors), koncertē, darbojas par vijoļspēles, klavierspēles un mūzikas teorijas pedagogu. Pie K. Rapa Jelgavā mācījušies pirmie latviešu vijolnieki J. Ozols, J. Lazdiņš, vēlākais komponists, diriģents, mūzikas kritiķis un pedagogs Nikolajs Alunāns. J. Vītols pie K. Rapa mācījies klavierspēli. Jāzeps Vītols Jelgavā dzīvojis no 1867. līdz 1880. gadam, te sākas arī viņa mūziķa gaitas. Viņš muzicē orķestros (spēlē vijoli, altu), izpilda pianista pavadītāja pienākumus (retāk ir arī solists); rodas pirmie kompozīcijas mēģinājumi («Feldblumen» — polkas, valši, galopi). No Jelgavas J. Vītols devās uz Pēterburgas konservatoriju. Mūziķa profesijas izvēlē J. Vītolu ietekmējuši arī Jelgavas mūzikas dzīves iespaidi, no kuriem kā spilgtākos viņš atceras hercoga Jēkaba teātrī Rīgas vācu teātra izrādīto R. Vāgnera «Tanheizeru», muzicēšanu ģimnāzijas orķestrī, ko vadīja pilsētas orķestra trompetists Mitrēvics, žandarmērijas pulkveža Krīdenera mājas kvartetu vakarus, kur divos gados izspēlējuši daudz klasiskās mūzikas (J. Vītols pie alta pults), četrrocīgo spēlēšanu ar Nikolaju Alunānu un darbošanos Posteļa simfoniskajā orķestrī. Tā visumā, pēc J. Vītola vērtējuma, «dziļi mietpilsoniskajā» Jelgavā tomēr rit samērā daudzveidīga mūzikas dzīve. #Q [Jāzeps Vītols]
Par Jelgavas mūzikas dzīvi 19. gadsimta otrajā pusē un dažādiem mūzikas dzīves jautājumiem parādās raksti Jelgavas presē. Tur lasām, ka tautā ļoti iemīļotas bijušas teātra izrādes ar «joku dziesmu ziņģēšanu»1. Turpat arī izskan aicinājums nomest «lepnības garu», pievienoties dziedāšanas biedrībām, paskubināt citam citu, iesaistīt jauno paaudzi, apgūt mūzikas teoriju. Piemēram, kāds S. Bergmans ieteic «gruntīgi toņu trepi izmācīties» #Q [S. Bergmans] 2 (katra pakāpe šai sistēmā apzīmēta ar ciparu). Izskan nepieciešamība pēc skaņdarbiem, nošu izdevumiem. 
Latviešu mūzikas dzīves attīstību 60. un 70. gados veicina pirmo dziedāšanas un mūzikas biedrību dibināšanās. Arī Zemgalē sāk veidoties kopdziedāšanas tradīcija. Kori dibinās Vircavā, Sesavā, Zaļajā muižā, Bērzmuižā, Svitenē3. Šī perioda ievērojamākie, aktīvākie koru kolektīvi, kuros samērā liels dalībnieku skaits, ir Bramberģes koris «Līgo» (dib. 1862. g.) un Līvbērzes «Dziesmu kronis» (dib. 1879. g.). Šie kori darbojās līdz pat Lielajam Tēvijas karam. Sevišķi daudz koncertējis koris «Līgo» (dalībnieku skaits svārstījies no 20 līdz 70). Pirmie koru kopkoncerti sarīkoti Vircavā 1864. un 1868. gadā. Tā kā programmas galvenokārt sastāvēja no latviešu tautas dziesmām, daudzo garīgo koncertu vidū tie izceļas kā sevišķi progresīvi notikumi. 
Ari paša Jelgava dibinās kori, kas sakuma piederēja pie vācu biedrībām. 
Šinī laikā radies arī ievērojamākais Jelgavas koris «Lira». Šis koris izveidojies 1864. g. dibinātajā dziedāšanas biedrībā «Mitauer Liederkranz», kas 1889. gadā pārdēvējās par 
«Liru». «Lira» rīkoja patstāvīgus koncertus, piedalījās dažādos literāros u. c. vakaros, dziesmu svētkos, brīvlaišanas svētkos. «Lira» pirmoreiz Jelgavas koru vēsturē IV Vispārējos dziesmu svētkos izpelnās 1. godalgu. «Lira» koncertējusi arī Rīgā, Bauskā u. c. Kora repertuārā ietilpa klasika, tautas dziesmas, «Lira» divas reizes (1905. un 1940. g.) iestudējusi Mocarta «Rekviēmu», Haidna oratoriju «Pasaules radīšana», Pāvula Jurjāna uzvedumu «Precības» un citus lielākas formas darbus. 1940. gadā, kad Latvijā tiek atjaunota padomju vara, «Lira» aktīvi koncertē Padomju armijas karavīriem, amatnieku biedrības dārzā rīko latviešu mūzikas vakarus. Koris pastāvēja līdz Lielajam Tēvijas karam. 
Ar šī kolektīva panākumiem un vispār ar Jelgavas mūzikas dzīves tā laika svarīgākajiem notikumiem cieši saistīts ievērojamais latviešu mūziķis Straumes Jānis (1861 —1929). Jelgavā viņš darbojās no 1888. līdz 1914. gadam. Daudzpusīgs un nozīmīgs bijis Straumes Jāņa darbs laikrakstā «Tēvija»1, viņš izdevis Baltijas mūzikas kalendāru, kas iznāca Jelgavā 1891., 1892. un 1893. gadā, strādājis par diriģentu Latviešu biedrībā un ar kori «Lira». Straumes Jānis aktīvi darbojies Latviešu biedrības literatūras sekcijā. Literārajos vakaros viņš lasījis lekcijas par latviešu mūzikas instrumentiem, ar pseidonīmu Vaidelaitis daudz rakstījis par latviešu un cittautu komponistiem, latviešu koriem un citiem jautājumiem. Straumes Jānis aktīvi piedalījies arī dziesmu svētku sarīkošanā Jelgavā, komponējis. Par «Liras» diriģentu viņš strādājis no 1893. līdz 1898. gadam. 
Otra nozīmīga personība Jelgavas mūzikas dzīvē 19. gadsimta beigās un 20. gadsimta pirmajā ceturksnī ir Atis Kauliņš (1867—1944). Beidzis Pēterburgas konservatorijā ērģeļu klasi, A. Kauliņš no 1892. g. strādā par Jelgavas Annas baznīcas ērģelnieku un mūzikas skolotāju. Viņš bijis arī ilggadējs kora «Lira» diriģents — no 1898. līdz 1924. gadam. Atis Kauliņš, ar pseidonīmu Bindu Atis, ļoti daudz rakstījis par mūzikas dzīves notikumiem laikrakstos. 
#rhizome
Sevišķu ievērību pelna viņa izdotais pirmais latviešu muzikāli zinātniskais žurnāls «Mūzikas druva» (1. žurnāla numurs iespiests Jelgavā), kas iznāca 1906., 1908. un 1909. gadā. 

Interesantu materiālu A. Kauliņš saglabājis no Pēterburgas konservatorijas laikiem — A. Rubinšteina klavieru literatūras lekcijas (publicētas «Mūzikas druvā»). Vecākās paaudzes jelgavniekiem vēl tagad spilgti atmiņā Ata Kauliņa aktīvā darbība Jelgavas mūzikas dzīvē. 19. gadsimta 70., 80. gados Kurzemē sākās arī latviešu orķestru attīstība. Jelgavā un tās apkārtnē bez pūtēju orķestriem darbojās arī stīgu orķestri. Populārākie bija A. Bahmana1 un Berzinska2 orķestri. Kaut arī orķestri nebija lieli, tomēr tiem liela nozīme Jelgavas un tās apkārtnes mūzikas dzīves veicināšanā. 
Jelgavas kultūras dzīves attīstībā 19. gs. 80. un 90. gados liela loma ir 1880. g. nodibinātajai Jelgavas Latviešu biedrībai. 1880. g. biedrība noorganizē patstāvīgu teātri, kur par režisoru strādā Ā. Alunāns, J. Duburs, regulāri piedaloties izciliem aktieriem no Rīgas (Jūlijai Skaidrītei, Bertai Rūmniecei u. c). Pie Latviešu biedrības darbojas jauktais un vīru koris Ķempeļa, Jenševica, vēlāk Straumes Jāņa u.c. diriģentu vadībā. 
90. gadu nozīmīgākais notikums Jelgavas mūzikas dzīvē ir IV Vispārējie latviešu dziesmu svētki 1895. gadā, kad tiek atzīmēta arī 100. gadadiena kopš Kurzemes pievienošanas Krievijai. Dziesmu svētkos piedalījās ap 5200 dziedātāju. Laikrakstā «Tēvija» par šo notikumu lasāms: «Jelgava bija pārvērsta par dižu lielpilsētu. Bija lielisks skats, kādu Jelgava vēl nebija piedzīvojusi visā savā 700 gadu ilgā mūžā.» Bez Jurjāna kantātes «Līgojiet, līksmojiet», kas konkursā ieguva 1. godalgu, dziesmu svētkos pirmo reizi skanēja arī J. Vītola «Beverīnas dziedonis». Programmā bija daudz skaņdarbu, kas prasa labu koru sagatavotību, piemēram, koris «Slava» no Gļinkas operas «Ivans Susaņins», koris no Borodina operas «Kņazs Igors» u. c. 
No 20 piešķirtajām godalgām pirmo ieguva Jelgavas koris «Lira» (diriģents Straumes Jānis), trešo — Rundāles koris J. Rozenberga vadībā. 
20. gadsimta sākumā Jelgavas mākslas dzīve bija ļoti rosīga. Jelgavā darbojas daudz mākslinieku, tiek rīkotas izstādes, notiek daudz koncertu. 
Viena no bagātākajām bija 1903./04. gada koncertsezona, kad nedēļas laikā bieži vien notika 4 līdz 5 koncerti. Šinī sezonā ļoti daudz koncertēja cittautu mākslinieki — pianisti, dziedātāji, vijolnieki. Spilgtus iespaidus jelgavnieki guva Briseles stīgu kvarteta, zviedru dziedātājas A. Fostrēmas, somu diriģenta un čellista G. Šnēfogta u. c. mākslinieku koncertos. Mīļa viešņa Jelgavā arvien bijusi M. Vīgnere-Grīnberga, viņas koncerti notikuši klausītāju pārpildītā koncertzālē. Recenzijās slavēta viņas neparasti spēcīgā balss, kas tanī pašā laikā skan arī tīri un maigi. 
No operām jelgavniekiem ir iespēja noklausīties ievērojamus klasiskos darbus — Rubinšteina «Dēmonu», Čaikovska «Jevgeņiju Oņeginu» un «Pīķa dāmu», arī Verdi operas itāliešu Kastellano opertrupas un Muranskas — krievu opertrupas uzvedumos. Kaut arī izpildījums nav bijis pirmklasīgs (trupām pavājš orķestris), tomēr Jelgavas iedzīvotāji operizrādes labprāt apmeklējuši. Publikas nav trūcis arī J. Dubura dziesmu vakaros ar E. Dārziņu pie klavierēm, L. Bētiņa, O. Fogelmaņa, Nedēļas trio koncertos. 
Mūzikas dzīvi bagātina arī vietējo koru koncerti. 
Pēc aktīvās koncertdzīves, kas Jelgavā bija raksturīga gadsimta sākumā, pamazām iestājās apsīkums, līdz pirmā pasaules kara laikā tā izbeidzās pilnīgi. Tikai 1919. gadā, kad Latvijā nodibinās padomju vara, Jelgavas mūzikas dzīvē iezīmējas spējš uzplaukums. Atsākās teātra izrādes, koncerti. Viesojas ievērojami latviešu mākslinieki Ā. Kaktiņš, A. Benefelde, P. Šūberts, P. Sakss, J. Vītols, A. Ozoliņš, J. Lazdiņš. Jelgavā atkal notiek simfoniskie un koru koncerti (tiek atskaņota Hendeļa oratorijā «Juda Makabejs»), speciāls koncerts tiek veltīts Raiņa dzejai. Aktīvi darbojas arī tautas nams, Jelgavas mūziķu biedrība. 1919. g. notiek arī strādnieku teātra svinīga atklāšana, tiek izdotas strādnieku dziesmas. 
20. un 30. gados, kad buržuāzijas interesēm lielā mērā tiek pakļauta arī māksla, Jelgavā tomēr joprojām dzīvas arī demokrātiskās, progresīvās mākslas tradīcijas. Atsaucoties uz profesora Jāzepa Vītola ierosinājumu, 1921. gadā Jelgavā darbību sāk Jēkabs Mediņš, aptverot visus tā laika Jelgavas mūzikas dzīves novadus — Tautas konservatoriju, Skolotāju institūtu, Jelgavas filharmoniju un pašdarbību. Jelgava ir pirmā pilsēta Latvijā, kur 1921. g. 1. septembrī tiek nodibināta Tautas konservatorija, «lai ieinteresētu un ievadītu plašākas sabiedrības aprindas vērtīgas mūzikas izkopšanā katram vēlamā virzienā aktīvā vai pasīvā veidā».1 J. Mediņš vada konservatorijas darbu, strādā par pedagogu vairākās nodaļās (konservatorijā bija klavieru, ērģeļu, dziedāšanas, orķestra un spec. teorijas nodaļa), organizē koncertus, no kuriem sevišķi interesanti bijuši atklātie audzēkņu eksāmeni. Aktīvi koncertētāji bija Tautas konservatorijas pedagogi — pianisti V. Pastuhovs, O. Kāpa-Kleine, dziedātāji profesore Irecka, A. Benefelde, kādu laiku te strādāja arī Ē. Berzinskis un Jāzeps Mediņš. 
Tautas konservatorija, kuras audzēkņu skaits gadā bija ap 100, sagatavoja daudz labu mūziķu un pedagogu. Tur mācījies vijolnieks J. Stepe, dziedātāji A. Klinka, S. Ķiģele, M. Mediņa, pianiste A. Kleinberga u. c. Kā izcils notikums tā laika Jelgavas mūzikas dzīvē jāatzīmē J. Vītola 50 gadu pedagoģiskās darbības jubilejas koncerts 1936. gadā, kam Jēkabs Mediņš sagatavoja skolu apvienotos korus un paplašinātu simfonisko orķestri. Koncertā atskaņoja J. Vītola skaņdarbus: «Gaismas pili», kantāti «Dziesma», «Dūkņu silu», arī instrumentālo mūziku un solodziesmas. 
Tautas konservatorija sarīkojusi arī Alfrēda Kalniņa skaņdarbu vakaru ar paša autora piedalīšanos. 1930. gadā tiek dibināta Jelgavas filharmonija, kuru vada Jēkabs Mediņš. Par diriģentu strādā arī L. Vīgners, reizēm P. Barisons. Koncertos piedalījušies ievērojami mākslinieki — L. Juhts, S. Benoni, E. Miķelsons, S. Rašina (vijolnieces gaitas viņa uzsāka 12 gadu vecumā ar koncertu Jelgavā, par ko parādījās izcilas atsauksmes). 
Jelgavas filharmonijas darbu atzinīgi novērtēja sabiedrība un kritika. J. Zālītis, piemēram, atzīmē, ka tā «veic Jelgavas mūzikas dzīves izkopšanā lielu darbu»2. 
Trešais Jēkaba Mediņa darba lauks ir Jelgavas skolotāju institūts. #space Nākamie skolotāji mācījās klavierspēli, solfedžo, harmoniju u. c. mūzikas priekšmetus, tādēļ arī liela daļa šā institūta absolventu vēlāk kļuva par mūziķiem un dziedāšanas skolotājiem. No 1925. līdz 1928. gadam te mācījās komponists M. Zariņš, savas mūziķa gaitas sāka arī komponists J. Ozoliņš. Institūtu beiguši diriģenti — dziedāšanas skolotāji J. Brigzna, K. Kreicbergs, A. Eidiņš u. c, te sākas arī Jēkaba Mediņa meitas Marijas Mediņas — tagad Jāzepa Mediņa mūzikas vidusskolas pedagoģes — mūziķes gaitas. Jēkaba Mediņa audzēkņi ar mīlestību atceras savu skolotāju, kurš spējis ieaudzināt «mūžīgu mīlestību» pret labu mūziku, vienmēr pratis ierosināt «darbošanās prieku». 
Šajos gados arī Skolotāju institūta pašdarbības kolektīvi ļoti aktīvi piedalījušies Jelgavas kultūras dzīvē. Jelgavā Jēkabs Mediņš bijis arī LLA mūzikas dzīves organizētājs: viņš nodibinājis kori, vadījis orķestri. Jelgavas skolotāju institūtā 20. gados strādā arī ievērojamais latviešu mūzikas darbinieks Jūlijs Rozītis (1880—1952). Blakus pedagoģiskajam darbam J. Rozītis rakstījis tautas dziesmu apdares koriem, sacerējis mūziku A. Brigaderes lugai «Maija un Paija», interesējies par dziedāšanas mācības metodiskajiem jautājumiem (1928. g. viņš sastādījis «Dziedāšanas mācības metodiku»). 
1926. gadā Jelgavā rosīgu darbu ar pašdarbības kolektīviem uzsāk J. Ozoliņš. Viņš vada tautas nama kori un orķestri, koncertē Jelgavā un arī Rīgā kreiso arodbiedrību sarīkojumos. Jelgavā, būdams Jēkaba Mediņa skolnieks Tautas konservatorijā, J. Ozoliņš sāk arī komponista gaitas. Te tapušas pirmās dziesmas un skaņdarbi pūtēju orķestrim. Visaktīvākā J. Ozoliņa darbība ir 1940. gadā, kad viņš strādā Skolotāju institūtā (vada kori un orķestri) un Jelgavas 1. vidusskolā, kur tanī laikā darbojas koris, simfoniskais un pūtēju orķestris. J. Ozoliņa vadītais tautas nama koris 1940. gadā dzied arī komponista pirmo masu dziesmu «Uz priekšu ikdien». 
Jelgavā un tās apkārtnē 20. un 30. gados aktīvi darbojas arī vairāki pašdarbības kolektīvi: «Lira», tautas nama, Latviešu biedrības, Jelgavas strādnieku arodbiedrības un Valsts darbinieku arodbiedrības kori, tāpat kori darbojušies arī Elejā, Bēnē, Zaļeniekos un citur. Daudz koncertējis Pirmās Jelgavas mūzikas biedrības pūtēju orķestris R. Kalniņa vadībā (dibināts 1923. g.), kas izpildījis arī J. Ozoliņa pirmos skaņdarbus pūtēju orķestrim. 1928., 1930., 1933. un 1936. gadā Jelgavā notiek plaši Zemgales novada dziesmu svētki, kas liecina par augstu kora kultūru. #upisgood #space Šo dziesmu svētku organizēšanā un vadīšanā lielu darbu veica Jēkabs Mediņš. Virsdiriģenti bija arī T. Reiters, L. Vīgners. 
1940. gadā, kad Latvijā atjaunojās padomju vara, Jelgavas mūzikas dzīvē bija vērojama liela aktivitāte. Mūzikas mīļotājiem radās plašas iespējas iepazīt padomju mūziku, tikties koncertzālēs ar padomju izpildītājiem. 
Jelgavā viesojās M. Reizens, M. Kozolupova, B. Zlatogorova u. c. padomju mākslinieki. Ap 5000 klausītāju brīvā dabā (Uzvaras parkā) pulcināja Baltkrievijas kara apgabala Sarkanarmijas dziesmu un deju ansamblis. Pēc pārtraukuma darbību atsāka Jelgavas filharmonija, tās orķestris Jēkaba Mediņa un bieži arī L. Vīgnera vadībā atskaņoja Gļinkas, Čaikovska, Dvoržaka, Lista u. c. komponistu darbus. 
No koru kolektīviem aktīvi koncertēja «Lira», tāpat rosīgi darbojās Jelgavas strādnieku arodbiedrības centrālā kluba vīru koris «Dziedonis», tautas augstskolas un tautas nama pašdarbības kolektīvi J. Ozoliņa vadībā. Šinī gadā Jelgavā notika E. Pakules, I. Blūmfeldes u. c. Rīgas mākslinieku vieskoncerti. 
Fašistiskās okupācijas laikā mūzikas dzīve Jelgavā apsīkst. No darba Tautas konservatorijā tiek atlaists arī J. Mediņš, kara ugunīs iet bojā koncertzāles, nošu materiāli, daudz kultūras un mākslas vērtību. Pilsēta tiek pārvērsta gruvešu kaudzē. #dysphemism Pēc kara smagos apstākļos atsākas mūzikas dzīve. Par mūzikas dzīves centru kļūst Jelgavas mūzikas vidusskola, kas izveidojas bijušās Tautas konservatorijas vietā, atsākot darbu 1945. g. rudenī. Daudz grūtību jāpārvar pirmajiem skolas direktoriem J. Sproģim, vēlāk F. Šveinikam, atjaunojot Jelgavas mūzikas dzīvi. F. Šveiniks organizē ļoti daudz koncertu gan ar skolas spēkiem, gan aicinot Rīgas mūziķus (arī simfonisko orķestri). Sadarbība ar skolām, rūpnīcām nodrošina koncertos daudz atsaucīgu klausītāju. Ar 1958. gadu šīs tradīcijas turpina direktore V. Pļaviņa. Skolā rosīgi darbojas pūtēju orķestris (diriģents J. Grūtups), simfoniskais orķestris (C. Kriķa, vēlāk pedagoga G. Jaunslavieša vadībā), mācību koris (diriģente A. Melgaile), tautas instrumentu ansamblis (diriģents V. Miezītis). Mūzikas skola organizējusi daudzu izcilu padomju mākslinieku koncertus. 1965. gadā Jelgavā viesojas S. Rihters, L. Kogans. Nepārtrūkst arī Jēkaba Mediņa un Jāņa Ozoliņa saites ar Jelgavu. Skola sarīko prof. J. Mediņa 80 gadu jubilejas koncertu un prof. J. Ozoliņa autorkoncertu. Pie interesantākajiem Jelgavas mūzikas skolas rīkotajiem koncertiem jāpieskaita arī LPSR Nopelniem bagātā mākslinieka E. Bertovska, PSRS Tautas skatuves mākslinieces Ž. Heines-Vāgneres, E. Dārziņa speciālās mūzikas skolas zēnu kora vairākkārtējie koncerti kultūras namā. Daļa koncertu — J. Ozoliņa autorkoncerts un E. Dārziņa atceres koncerts — notika kopā ar Kultūras nama kolektīviem. 
Lielu vērību skolas mācību un audzināšanas darba līmeņa celšanai, mūzikas propagandai pilsētā un apkārtnē mūzikas skolas kolektīvs pievērš arī pašreizējā (kopš 1967. g.) direktora A. Tareilas vadībā. #upisgood #space Bērnu skolā nostiprinās stīgu instrumentu nodaļa, darbojas stīgu ansambļi (sevišķi iemīļots pilsētā un rajonā mazo vijolnieku ansamblis), mācību koris, pūtēju orķestris, kordiriģentu ansamblis. Skola piedalās visos ievērojamākajos rajona un pilsētas dzīves notikumos, jauno sadzīves tradīciju sarīkojumos, rīko patstāvīgus audzēkņu un pedagogu koncertus. Tā, piemēram, 1967./68. mācību gadā mūzikas skola piedalījusies 116 dažādos koncertos un koncertos-lekcijās Jelgavā un tās apkārtnē. Viens no nozīmīgākajiem notikumiem minētajā mācību gadā bija četru mūzikas skolu — Šauļu, Pērnavas, Rēzeknes un Jelgavas — kopkoncerts, ko rīkoja par godu šo pilsētu sociālistisko sacensību noslēgumam. 
Ļeņina 100. dzimšanas dienai veltītajā zonālajā skatē Talsos, kur piedalījās 14 skolas, Jelgavas mūzikas skola ieguva 1. vietu (sevišķi sekmīgi še uzstājās stīdzinieki un pianisti). 1967./68. mācību gadā sevišķu ievērību izpelnījās lekcija-koncerts «Ļeņins un mūzika», kas atkārtots 8 reizes, piedaloties ap 1700 klausītājiem. 
1968./69. mācību gadā mūzikas skolā mācījās 250 audzēkņu, strādāja 42 pedagogi. Mūzikas vidusskolu pēckara gados beiguši gandrīz 300 audzēkņu. Daudzi no tiem (ap 80) absolvējuši J. Vītola Latvijas Valsts konservatoriju, daži mācās arī Maskavas, Ļeņingradas un Viļņas augstākajās mūzikas mācību iestādēs. Pamatoti skola lepojas ar savu absolventi Republikas Nopelniem bagāto mākslinieci Laimu Andersoni, ar komponistu Paulu Dambi, Valsts kora diriģentu I. Bumbieri, Radio kora kormeistaru L. Amoliņu, J. Mediņa mūzikas vidusskolas pedagogu pianistu R. Redbergu. Jelgavas mūzikas vidusskolā mūziķa gaitas sācis arī komponists R. Ore. Daudzi Jelgavas mūzikas vidusskolas bijušie audzēkņi ir pedagogi mūzikas vidusskolās un bērnu mūzikas skolās, daudzi strādā LPSR Valsts filharmonijas mūzikas kolektīvos, kā arī par dziedāšanas skolotājiem Jelgavā un citur republikā. Jelgavas mūzikas dzīvē liela loma ir Centrālajam kultūras namam, kura pašdarbības kolektīvi — 2 kori, pūtēju orķestris, dziesmu un deju ansamblis, vokālā studija, klavieru, ģitāristu un akordeonistu pulciņi pilsētā, tās apkārtnē, republikā un pat ārpus mūsu republikas snieguši daudz koncertu. Kultūras namā darbojas arī A. Alunāna Tautas teātris un bērnu baleta studija. Pavisam Jelgavā un tās rajonā darbojas 12 kori un 7 orķestri. Viens no kolektīviem, kas darbojas Centrālajā kultūras namā, ir Jelgavas un rajona skolotāju koris «Zemgale». Tas vienmēr epriecina ar lielo dalībnieku skaitu (pašlaik 106) un augsto izpildījuma kultūru. #upisgood #space Kolektīvs sācis darbību 1960. gadā I. Kokara vadībā. Kora repertuārā 160 dziesmu, arī lielas formas skaņdarbi — Čaikovska kantāte «Maskava», Grāvīša kantāte «Planēta bēg no ēnas». 1965. g. dziesmu svētkos koris iegūst 3. vietu republikā (rajonā pirmo vietu). 1966. gadā korim piešķirts Tautas kora nosaukums. Pašlaik kori «Zemgale» vada diriģente I. Jermaka. 
Kora koncertdarbība izvērsusies plaša — koncerti notikuši Jelgavā, Rīgā, Ventspilī, Balvos, Dobelē, Aucē, Igaunijā, Petrozavodskā, Lietuvā. 
Sirsnīga draudzība saista «Zemgali» ar Ventspils kori «Kaiva» un Balvu rajona skolotāju kori; starp šiem kolektīviem notiek apmaiņas koncerti un kopkoncerti. Viens no vecākajiem Jelgavas Centrālā kultūras nama kolektīviem ir jauktais koris «Līga», kurā ap 50 dalībnieku. Koris dibināts 1957. gadā diriģenta A. Saliņa vadībā. Līdz 1965. g. paralēli jauktajam korim A. Saliņa vadībā darbojās arī vīru koris. Kopš 1965. g. «Līgas» diriģents ir N. Dūze, kormeistars O. Sevelis. Nopietns darbs rit arī Kultūras nama pūtēju orķestrī «Jelgava». Skaņdarbu klāstā, ko iestudējis orķestris, pāri par pusotra simta opusu, arī lielas formas (F. Šūberta «Nepabeigtās simfonijas» I daļa, J. Sibēliusa «Somija» u. c.). Orķestris dibināts 1951. g., savu darbību aktivizējis, sākot ar 1960. g., kad par orķestra diriģentu sāk strādāt A. Mucenieks. 1965. gadā kolektīvs viens no pirmajiem republikā ieguva Tautas orķestra nosaukumu. Orķestris ir arī Vissavienības mākslinieciskās pašdarbības festivāla laureāts (1967). Kolektīvā (pašreiz 34 dalībnieki) darbojas cilvēki ar lielu pašdarbības mūziķa stāžu (daži sākuši orķestrantu gaitas jau 30. gados) — P. Poļakovs, A. Gauja, A. Neiburgs. Orķestris daudz koncertējis: svinīgos sarīkojumos, pūtēju orķestra vadītāju semināra dalībniekiem Rīgā, J. Ozoliņa autorkoncertos (1963. un 1968. g.), pūtēju orķestra salidojumos, notikuši patstāvīgi koncerti dažādās republikas pilsētās un ciematos, draudzības koncerti Šauļos, Brocēnos u. c. 
Pie Kultūras nama muzikālajiem kolektīviem pieskaitāms arī ansamblis «Jaunība», jo blakus deju grupai, ko vada V. Ozols, te darbojas arī vīru un sieviešu vokālie ansambļi un instrumentāls_ ansamblis, ko vada Jelgavas mūzikas skolas absolvents R. Šteins. Abi vadītāji radoši sadarbojas, — V. Ozola jaunrades dejām R. Šteins rakstījis mūziku, par ko ieguvis prēmijas jaunrades deju konkursos (meiteņu deja «Pēc darba» un «Meitas, puiši mājās nāk»). Ansambļiem laba vokālā sagatavotība, muzikāls dzīvs priekšnesums. «Jaunība» ļoti daudz koncertē ne vien Jelgavā, bet arī citās republikas pilsētās un vairākkārtīgi devusies lielākos koncertceļojumos (koncertējusi Pleskavā, Novgorodā, Ļeņingradā, Kijevā, Minskā u. c). 
Ansamblis ir Vissavienības mākslinieciskas pašdarbības festivāla laureāts. 
Kultūras nams savā zālē uzņēmis daudz viesu. Te koncertējuši mūsu republikas mākslinieki, LPSR Radio un televīzijas simfoniskais orķestris, Valsts Akadēmiskais koris, Igaunijas valsts vīru koris, Maskavas arfu kvartets u. c. 
Jelgavas un rajona mūzikas dzīve noteiktu vietu ieņem ari Latvijas Lauksaimniecības akadēmija. 
LLA arvien darbojušies vairāki koru kolektīvi. 1940. gadā Jēkabs Mediņš liek pamatu LLA jauktajam korim, kas darbojas arī pēckara gados. 1948. g. tiek dibināts vīru koris — tagadējā kora priekštecis, kuru no 1965. g. vada diriģents E. Dreiblats. Tanī pašā gadā dziesmu svētkos koris iegūst pilsētas skatē 1. vietu, republikā — 3. vietu. Kolektīvs koncertējis Jelgavā, piedalījies republikas dziesmu svētkos, studentu dziesmu svētkos, dziedājis Maskavas Kremļa kongresa pilī Vissavienības Lauksaimniecības akadēmijas 100 gadu jubilejas svinībās, vīru koru salidojumos. Draudzības koncertu apmaiņas notiek ar Politehniskā institūta sieviešu kori. Repertuārā galvenokārt ir dziesmu svētku dziesmas u. c. darbi. 1966. gadā sācis darboties arī LLA sieviešu koris R. Zelmenes vadībā. 
Jelgavā muzikālā pašdarbība attīstās arī atsevišķos uzņēmumos, rūpnīcās. Regulāri darbojas Cukurfabrikas pūtēju orķestris, ko vada J. Grūtups, mašīnbūves rūpnīcas estrādes ansamblis R. Steina vadībā. 
Aktīvs darbs rit arī Jelgavas skolu muzikālajos kolektīvos. 2. vidusskolas koris (diriģentes A. Grūtupa un M. Tilgale) skatēs un konkursos arvien iegūst labākās vietas. Vidusskolas meiteņu koris A. Grūtupas vadībā skolēnu dziesmu svētku skatē Rīgā ieguva laureāta nosaukumu. Mūzikas skolas pedagogs J. Grūtups 2. vidusskolā nodibinājis arī skolēnu pūtēju orķestri. 
Labs koris izveidojies 4. vidusskolā (skol. M. Landsberga). 
Jelgavas 1. vidusskola nokomplektētas dziedāšanas klases, kur 5 reizes nedēļā strādā ar relatīvās solfedžēšanas metodi. 
Jelgavas skolās veidojas savas tradīcijas, kas stimulē muzikālās audzināšanas darbu. Katru gadu notiek tematiski konkursi starp klasēm un skolām pilsētas mērogā. 1967. gadā notika konkurss par labāko revolucionārās dziesmas izpildījumu, 1968. g.— komjaunatnes dziesmu konkurss, 1969./70. māc. g. — Ļeņina 100. dzimšanas dienai veltīts dziesmu konkurss. 
Jelgavas rajona mūzikas dzīvē galvenā nozīme ir koriem, pūtēju orķestriem un pēdējā laikā sevišķi izplatītajiem vokālajiem un estrādes ansambļiem. 
Viens no labākajiem koru kolektīviem rajonā neapšaubāmi ir Jelgavas specializētās meliorācijas celtniecības pārvaldes (SMCP) vīru koris «Zemgale», kas darbojas 5 km attālajos Ozolniekos. Koris 8 gadu laikā no 12 vīru ansambļa izaudzis par respektējamu kolektīvu — tajā 70 vīru. Kori vada Jelgavas mūzikas skolas skolotāja A. Melgaile, kormeistare S. Līce. Sājos 8 gados koris iestudējis plašu repertuāru, pie tam liela vieta ierādīta padomju komponistu darbiem, tautu dziesmu apdarēm, klasikai, tas apgūst dziesmu svētku repertuāru un speciālu repertuāru jauno tradīciju sarīkojumiem. No kora sagatavotajiem 155 koncertiem (līdz 1968. g. beigām) daudzi bijuši savdabīgi iecerēti — ar komponistu, dzejnieku piedalīšanos, piemēram, interesants pasākums bija tikšanās ar komponistu V. Kaminski, dzejnieku A. Skalbi, komponistu R. Kalsonu, dzejnieku H. Heisleru. 
Kolektīvs koncertējis Jelgavā, Ozolniekos, bieži devies izbraukumos. Draudzība un radoša sadarbība korim izveidojusies ar Centrālā zvejnieku Kultūras nama «Ziemeļblāzma» kori, Cēsu, Brocēnu, Tukuma, Skrundas vīru koriem, kā arī ar Igaunijas PSR Pērnavas Remontu un celtniecības pārvaldes jaukto kori «Koidula», ar Rakveres kori u. c. kolektīviem. 1963. gadā «Zemgale» piedalījās radiokonkursā par labāko padomju autoru dziesmu izpildījumu, kur ieguva 3. vietu. 1968. g. vīru un sieviešu koru salidojuma skatē koris iegūst 2. vietu. Kopš 1967. g. rudens Jelgavas rajona Kultūras namā N. Dūzes vadībā darbojas sieviešu koris, kurā dzied rajona kultūras darbinieces. Jelgavas rajonā aktīvākie koru kolektīvi ir p/s «Jelgava» koris (diriģente V. Rieksta), kurš 1968. g. vasarā skatē ieguva 1. vietu, LLA mācību un izmēģinājumu saimniecības «Jelgava» koris (diriģente V. Rieksta), Ausmas ciema jauktais koris (diriģents A. Saliņš), Kalnciema strādnieku ciemata koris (diriģente B. Zaķe), Lielplatones koris (diriģents A. Gods). Rajonā darbojas arī pūtēju orķestri — Ozolniekos (diriģents A. Mucenieks), Lielplatonē (diriģents A. Gods), Elejā (diriģents F. Jubalts), Ziedkalnē (diriģents O. Buķēvics), kā arī vokālie un estrādes ansambļi. Par nozīmīgu notikumu rajona un pilsētas pašdarbības kolektīvu dzīvē 1968. g. izvērtās J. Ozoliņa autorkoncerts, veltīts komponista 60. dzimšanas dienai. Katrs kolektīvs sveica komponistu ar vairākiem viņa darbiem, noslēgumā apvienojoties ap 300 dalībnieku lielā kopkorī, kas autora vadībā izpildīja vienu no jaunākajām komponista dziesmām «Sveiciens draugiem». Pašlaik Jelgavai ir plašas mūzikas dzīves attīstības iespējas, tādēļ mūsu republikas mūzikas dzīvē Jelgavas balsij jāskan vēl spēcīgāk. #metonymy


10 “Latviešu Mūzika” nr. 8 (1970) | Silvija Stumbre
III 
Silvija Stumbre 
RĪGAS POLITEHNISKĀ INSTITŪTA TAUTAS VĪRU KORIS 
Rīgā pie Daugavas ir nams, kur audzina tehnisko zinātņu speciālistus, bet tieši šeit, Rīgas Politehniskajā institūtā, neparasti bagāti sakuplojusi arī mākslinieciskā pašdarbība. Institūts var lepoties ar trīs spēcīgiem Tautas kolektīviem — vīru un sieviešu kori, kā arī ar deju ansambli «Vektors». 
RPI Tautas viru koris saka darbu 1959. gada — drīz pec institūta nodibināšanas. 
Jau 1959. gada jūlijā, pirmos institūta absolventus izvadot dzīvē, grupa studentu uzstājās svinīgajā koncertā ar dažām vīru kora dziesmām, kuras bija sagatavojuši pašu spēkiem. Nākamajā mācību gadā ar institūta un sabiedrisko organizāciju atbalstu tika noorganizēts koris. Par diriģentu pieaicināja konservatorijas IV kursa studentu Edgaru Račevski. Jau tā paša gada decembrī varēja notikt jaunā kora pirmais koncerts, kurā piedalījās arī Liepājas Pedagoģiskā institūta sieviešu koris «Atbalss». Turpmāk ar šo kori tika aizvadīts ne viens vien kopējs draudzības koncerts. 
Nākamajā gadā jaunais koris piedalījās dziesmu svētku sarīkojumos un arī «dziesmu karā», pie tam ar labiem panākumiem. Tas izcīnīja trešo vietu vīru koru grupā un guva koru speciālistu ievērību kā kolektīvs, kas spēj dedzīgi un muzikāli tulkot dziesmu. Labās sekmes radīja kolektīvā lielu pacēlumu turpmākajam darbam. #upisgood #space Tas mākslinieciski nostiprinājās, sāka veidot repertuāru, sadarbojoties ar republikas komponistiem. Auga kolektīvs un līdz ar to arī diriģents, kurš pēc konservatorijas beigšanas kļuva par Radio un televīzijas Teodora Kalniņa kora galveno diriģentu. #upisgood #space
Jaunais kolektīvs arvien aktīvāk iekļāvās republikas koru kultūras pasākumos un veidoja arī savas kora tradīcijas. Repertuārs kļuva aizvien plašāks, tajā ienāca pazīstami kora darbi, bet uzmanības centrā vienmēr palika republikas padomju komponistu kora dziesmas. Koris regulāri koncertēja gan Rīgā, gan ārpus tās. 1962. gadā RPI vīru koris līdz ar republikas labākajiem un aktīvākajiem vīru koriem pirmo reizi ieguva tiesības piedalīties republikāniskajā vīru koru salidojumā Jelgavā. Tajā pašā gadā koris koncertēja arī Dundagā, Liepājā, Valdemārpilī, Talsos. Sajās pilsētās «Daugavmalas zēni» viesojušies atkal un atkal, un tāpēc koncerti te kļuvuši par kora tradīciju. Turpmākie gadi bija kora strauja mākslinieciska uzplaukuma laiks, ko rezumēja piecu darba gadu atceres koncerts 1964. gada pavasarī LVU aulā. Minētais koncerts liecināja, ka kora sastāvs ir nostabilizējies. Koncerta programmā bija vairāki pirmatskaņojumi. Piecu darba gadu laikā koris bija sniedzis 74 koncertus. Starp tiem daudzi izskanēja ārpus Rīgas. Korī dziedāja ap 70 studentu. Šāds sastāvs aptuveni tika saglabāts arī turpmākajos gados. Labi sagatavots, koris sagaidīja 1965. gada dziesmu svētkus, koru skatē izcīnot otro vietu vīru koru grupā. Līdz ar to RPI vīru korim piešķīra godpilno Tautas kora nosaukumu. Kopš 1965. gada pavasara kopā ar institūta deju ansambli «Vektors» un sieviešu kori ik gadus tas sarīko plašu koncertu, ienākumus nododot Miera fondam. 
Panākumi dziesmu svētkos un jo sevišķi Tautas kora nosaukuma piešķiršana ļoti stimulēja kolektīva tālāko darbību. Korī iestājās daudz jaunu dalībnieku, īpaši no pirmajiem kursiem, tā ka 1965. gada rudenī kolektīvā bija kuplākais dalībnieku skaits — 114 dziedātāji. Studentus korim piesaistīja ne vien tā panākumi republikas koru dzīvē, bet arī ļoti biedriskā atmosfēra, kāda valdīja kolektīvā, interesantās kora tradīcijas un, protams, arī pati vīru dziesma. #metonymy Tajā gadā koris koncertēja daudz. Tika sagatavota jauna programma. Sakarā ar E. Dārziņa piemiņas dienu kolektīvs iestudēja visas astoņas viņa komponētās dziesmas vīru korim. Tās skanēja daudzos koncertos, arī E. Dārziņam veltītajā pārraidē televīzijā. 1966. gadā koris piedalījās Komponistu savienības plēnumā «Padomju kora dziesma», koncertu ciklā «Latviešu mūzika deviņos gadu desmitos». Blakus kārtējiem koncertiem dažādos republikas nostūros bija arī lielāki draudzības koncerti. Tā, piemēram, jūlijā Rīgas Politehniskā institūta, «Tēvzemes» un «Absolventu» Tautas vīru kori dziedāja Kandavā. Plašs draudzības koncerts notika arī Cēsīs Oktobra parkā kopā ar tautas kori «Dziedonis», vīru koriem «Zemgale» un «Imanta», E. Dārziņa speciālās mūzikas vidusskolas un Cēsu pionieru nama zēnu koriem. Audzinoša nozīme bija arī RPI vīru kora koncertam 6. vidusskolā, kur tas muzicēja ar šīs skolas zēnu kori. 
1967. gadā kora dzīvē daudzveidīgākie pasākumi norisinājās pavasara un vasaras mēnešos. Tika sarīkots kopīgs RPI vīru kora un sieviešu kora koncerts LVU aulā. Programmā bija iekļautas arī jauktā kora dziesmas, kas ienesa patīkamu dažādību abu kolektīvu ikdienā. Tādēļ ierosinoši ir kopīgie koncerti arī ar Ventspils jaukto kori «Kaiva», ar kuru institūta vīru korim jau daudzus gadus ir draudzīgi kontakti. 
Jūnijā koris devās uz Tautas koru skati Ventspilī, kur sīvās sacensībās izcīnīja 3. vietu savā grupā. Jūlijā RPI korim bija iespēja piedalīties Trešajos starprepublikāniskajos studentu dziesmu un deju svētkos senajā studentu pilsētā Tartu. Šis sarīkojums ar kopējo mītiņu, koncertiem un lāpu gājienu izvērtās par aizraujošu notikumu studentu dzīvē. Bagātos vasaras iespaidus vainago vēl dižāks, iespaidīgāks brauciens uz Sibīriju. Vīru kora maršruts sākās Sverdlovskā, virzījās cauri Omskai, Novosibirskai, Krasnojarskai, Irkutskai un noslēdzās Burjatu Mongolijas APSR galvaspilsētā Ulan-Udē. Vīru kora dalībnieki iepazina Sibīrijas ievērojamākās vietas un sniedza arī koncertus. Latviešu kora dziesmas skanēja 13 koncertos gan koncertzālēs, gan celtnieku stadionā, sanatorijā, atpūtas namā, arī Sverdlovskas, Irkutskas un Novosibirskas televīzijas studijās. Pašiem par prieku tika dziedāts arī brīvā dabā. Par šo braucienu kora vēsturē rakstīts: «Mūsu puišu sniegumu vērtēja ap 2 miljoni Sibīrijas klausītāju. lespaidi? Tos grūti izstāstīt pāris vārdos. Brauciens prasīja daudz enerģijas, aiz muguras palikuši vairāk nekā 13 000 km vilcienā, kuģī, lidmašīnā, autobusos, protams, arī kājām. Varenākie iespaidi — neaizmirstamais kāpiens Krasnojarskas «Stabos», Krasnojarskas hidroelektrostacija, saulē mirdzošais Baikāls un tā klinšainie krasti, Burjatijas kalnāji .. .» 
Nākamais — 1968. gads toties bija mierīgāks. Tā zīmīgākie notikumi — 4. starprepublikāniskie studentu dziesmu svētki Viļņa. Viss rudens un 1969. gada pavasaris aizritēja, gatavojoties kora darbības 10. gadadienas koncertam. Diriģents paliek uzticīgs līdzšinējām tradīcijām un programmā blakus klasikai un cittautu tautas dziesmām iekļauj veselu rindu (deviņas) jaunu oriģināldziesmu. Viņu vidū ir J. Ķepīša «Visaugstāko», «Meitenēm», R. Kalsona «Ja tu dzimteni mīli», O. Grāvīša «Dziesma par Ļeņinu» un citas. Koris bez tam iestudēja vieglā žanra ievirzei tuvinātās dziesmas: #space P. Dambja «Skotu atvadu dziesmu», Ģ. Ramana «Kur vīni rūgst» un V. Kaminska «Mūsu gaudeāmus» — kas rakstītas speciāli RPI korim ar estrādes ansambļa pavadījumu. Protams, jubilejas koncertā skanēja arī klasika un tautas dziesmu apdares. Aptverot visu repertuāru, ko savos 10 darba gados iestudējis RPI Tautas vīru koris ar diriģentu E. Račevski, kormeistariem V. Liepiņu, L. Amoliņu, pēdējos gados ar J. Lindenbergu un pianisti L. Klišāni, var secināt, ka, no vienas puses, tāpat kā citi republikas pašdarbības kolektīvi, tas daudz dziedājis latviešu klasiskās kora dziesmas, padomju un cittautu tautas dziesmas un oriģinālliteratūru, operu korus. Un tomēr gandrīz puse no iestudētajām dziesmām ir bijusi veltīta mūsu republikas komponistu kora dziesmai. #metonymy Diriģents un koris vienmēr atraduši kopīgu valodu ar skaņražiem, vienmēr pārtverdami kolektīvā to jauno un vērtīgāko, kas radies kora literatūrā. Repertuārā vienmēr ir Jēkaba Mediņa, Jāzepa Mediņa, A. Žilinska, J. Ozoliņa, L. Garūtas un citu vecākās un vidējās paaudzes komponistu dziesmas. It īpaši daudz koris savas darbības gados iestudējis J. Ķepīša dziesmas. Par kora himnu, ar kuru tas ievada ikvienu savu koncertu, kļuvusi J. Ķepīša dziesma «Meklētāji» ar spārnotajiem L. Paegles vārdiem — «Mēs esam tie, kas sauli sirdī glabā». Blakus tam diriģents vienmēr vislielāko uzmanību veltījis pēckara jaunās komponistu paaudzes darbu popularizēšanai. Kora repertuārā ir daudz R. Kalsona, V. Kaminska, Aldona Kalniņa, R. Jermaka un G. Dovgjallo dziesmu. Šie skaņraži rakstījuši jaunos darbus speciāli RPI vīriem. Koncertos izskanējušas tādas vērtīgas dziesmas kā Imanta Kalniņa plašas formas darbs «Divi obeliski», kuru koris dziedājis gan klavieru, gan ērģeļu, gan arī orķestra pavadījumā, R. Kalsona «Ragaviņas» un «Dzimtene», R. Jermaka «Jūra un tu» un citas. No desmit gadu laikā iestudētajiem pāri par divdesmit pirmatskaņojumiem ne visas dziesmas izturējušas laika pārbaudi. Tomēr diriģents E. Račevskis un viņa koris jaunās dziesmas uzņēmuši ar lielu atsaucību, kas raksturīga tieši jauniešu kolektīvam, līdz ar to veicinot vīru koru repertuāra bagātināšanos. 
Kādas ir tās dziedājuma kvalitātes, kuras korim vairākus gadus nodrošinājušas būt starp labākajiem republikas vīru kolektīviem? RPI Tautas kora kolektīvs simpātijas iemantojis ar jauno balsu svaigumu un maigo dzidrumu liriskajās un piano dziesmās, kā arī ar tikai jauniešu izpildījumam raksturīgo dedzīgumu, atdevi un neviltoto iejūtu. To iekvēlināt ļoti labi vienmēr izdodas diriģentam Edgaram Račevskim, jau pēc būtības ļoti emocionālam un muzikāli iejūtīgam diriģentam. Pēc jubilejas koncerta atbildīgākā uzstāšanās RPI korim bija 1969. gada rudenī Sčecinā. Šis kora pirmais ārzemju brauciens bija atbildes vizīte Ščecinas politehniķu kora koncertiem Rīgā. 1970. gada LPSR Dziesmu un deju svētkos koris bija tik labā mākslinieciskā formā, ka spraigajās vīru koru sacensībās Tautas vīru koru grupā ieguva otro vietu. 
«Zēni ar sirdi un dvēseli mīl mūziku,» kādreiz izteicās diriģents. #Q [Edgars Račevskis] Patiešām, aizrautīga, pilnīga saplūšana ar dziesmu koncerta laikā var atsvērt diriģenta pūles, kad viņš, iestudējot grūtāku dziesmu, cīnās par tīrskaņu vai gludu un izteiksmīgu muzikālu frāzi, īpaši strādājot ar jaunajiem kora dalībniekiem. RPI Tautas vīru kora darbības nozīme jau sen pāraugusi institūta robežas. Studentu koris pilda augstas sabiedriski estētiskas funkcijas ne tikai savā mācību iestādē, bet jo plaši veicina kultūras vērtību apmaiņu un popularizēšanu. #upisgood #space Kora darbu nenoliedzami veicina arī tradīcijas, kas nodibinājušās kolektīvā, vienojot un saliedējot jauniešus. Tādas ir, piemēram, sabiedriskās kāzas, «inženiera-dziedātāja» diploma izsniegšana, absolvējot institūtu, kopīgie ceļojumi. Kārtējos mēģinājumus nomaina vasaras nometne Jelgavas rajona 1/a «Jaunais ceļš», kur koristi palīdz lauku darbos un mēģinājumos slīpē savu meistarību, sniedz arī koncertus tuvākajā apkaimē. RPI koris ir sabiedriski aktīvs kolektīvs, kas atsaucīgi piedalās visdažādākajos sarīkojumos. 
Kolektīvā izauguši liels skaits patiesu vīru kora dziesmas entuziastu. Tādi ir ilggadējie dalībnieki, kas korī dzied kopš tā dibināšanas — kora vecākais Arvīds Kanbergs (tenors), Gunārs Gailis, Imants Kalvišķis (baritoni), Ainis Kārkliņš, Indulis Liepiņš, Jānis Zandarts, Jānis Režais, Juris Rubenis (otrie basi), kora aktīvisti Raitis Stālbergs (otrais bass), Silvestrs Zariņš, Juris Jankovskis (otrie tenori), Juris Saltais (pirmais tenors) un citi, viņi netaupa laiku un enerģiju sava kolektīva labā. RPI Tautas vīru koris desmit darbības gados izveidojies par vienību, kam mūsu mākslinieciskās pašdarbības dzīvē ir savas neaizstājamas funkcijas tieši kā studentu un jaunatnes kolektīvam. 

11 “Latviešu Mūzika” nr. 8 (1970) | Silvija Stumbre
Silvija Stumbre 
TAUTAS VĪRU KORIS «ABSOLVENTI» 
«Absolventi» ir kolektīvs ar mākslinieciski lielām potencēm un šķiet arī viens no organizatoriski stabilākajiem vīru koriem mūsu republikā. «Absolventiem» ir spēcīgas un skanīgas balsis visās grupās, tās dziedot sakļaujas varenā, vienotā ansamblī, iegūstot gan vienotu līniju vokālajā plūsmā, gan spēku un izturību dinamiski spēcīgajās dziesmās. «Absolventu» dziedājums labākajos koncertos bija spožs, zināmā veidā pat pašapziņas pilns. #space Arī diriģents Pauls Kvelde vada kori zinoši, pārliecinoši. Viņš uztic korim aizvien grūtākus uzdevumus un tādā ceļā neatlaidīgi pilnveido kora tehniku, bagātina skanējumu ar jaunām krāsām un niansēm. Koris ir dziedājis stilistiski daudzveidīgu repertuāru, tomēr šķiet, ka vislabāk tam padodas epika — dziesma ar plašu, vērienīgu saturu, kas prasa spēku un vīrišķību. #space
Kā mākslinieciska vienība «Absolventi» desmit gadu laikā jau ieguvuši autoritāti. 1965. gadā izcīnītais Tautas kora nosaukums un pirmā vieta «dziesmu karā» bija likumsakarīgs process, kas apliecināja veiktā darba mērķtiecību. Diriģents bija radījis ne vien vīru kori, kam piemīt nepieciešamās kvalitātes, bet arī saliedētu kolektīvu, un tas pašdarbības mākslā nozīmē daudz. 
Koris sāka organizēties 1959. gadā, kad grupa vīru kora dziesmas entuziastu, galvenokārt LLA un LVU absolventi, nolēma atkal pulcināt kopā izklīdušos dziedātājus. Jaunā kora dibinātāji atrada pagaidu pajumti Mākslas darbinieku namā. Uz pirmo mēģinājumu 1959. gada 8. oktobrī sapulcējās 27 vīri. Ar viņiem sāka strādāt Edgars Račevskis, kurš toreiz vēl bija konservatorijas 5. kursa students, taču ne ilgi. 1960. gada sākumā kora vadību uzņemas diriģents Jānis Brants. Arī viņš tikai topavasar kļuva par konservatorijas absolventu. 
Pirmajā koncertā 1960. gada janvārī Ogrē piedalījās 35 vīri. 1960. gada dziesmu svētku karos «Absolventi» spēja izcīnīt 4. vietu. Pamazām darbs kļuva aizvien nopietnāks. 1961. gadā ar kori strādāja arī vokālais pedagogs Arnolds Zvaigzne1. Tā paša gada pārskata koncertā konservatorijas zālē «Absolventi» jau varēja sniegt atbildīgu programmu ar visām E. Dārziņa dziesmām pirmajā daļā un M. Gļinkas, A. Žilinska, G. Ernesaksa un V. Kapa dziesmām otrajā daļā. Starp tām izskanēja arī V. Kapa kantāte «Ziemeļkrasts». 1961. gada decembrī notika pirmais «Absolventu» koncerts ārpus Latvijas robežām. Vīri devās viesos pie Tartu augstskolu absolventu vīru kora. Tas bija savā ziņā vēsturisks koncerts, ar kuru sākās ilgā un auglīgā abu republiku «Absolventu» koru draudzība. 
1962. gadā jaunā kora darbībā notika būtiskas izmaiņas. Tas ieguva jaunu saimnieku — Valsts Meliorācijas Projektēšanas institūtu. #metonymy Notika arī diriģentu maiņa. Kora vadību uzņēmās Pauls Kvelde. 
Dalībnieku sastāvs korī joprojām pieauga. Normalizējās arī darba apstākļi, jo kolektīvs tagad bija nodrošināts ar mēģinājuma telpām. Strauji paplašinājās kora repertuārs. 
Interesantu pasākumu bagāta bija 1962. gada vasara. «Absolventi» dziedāja vācu mūzikas klasiku (Šūberts, Šūmanis, Vēbers, Vāgners) oriģinālvalodā Vācijas Demokrātiskās Republikas Kultūras nedēļas koncertā. Koris piedalījās arī Trešajā republikāniskajā vīru koru salidojumā Jelgavā, bet jūlijā koris viesojās pirmajā draudzības nometnē Tori kopā ar Tartu absolventu vīru kori (diriģents Rolands Lāsmē). Nometne atradās Igaunijā netālu no Pērnavas. Ikgadējās draudzības nometnes kļuva par tradīciju. Šīm nometnēm romantiku piešķīra dabas apstākļi — tās vienmēr ierīkoja skaistās vietās pie ūdeņiem —, tāpat arī dzīvošana teltīs, piedalīšanās lauku darbos (kādā vasarā vīri siena novākšanas darbos pat izstrādāja 400 darba dienas), sporta spēles un nometnes ceremonijas. Nometnes vienmēr bija teicami noorganizētas. Ļoti daudz abi draudzīgie kori ieguva, kopīgi muzicējot, iestudējot vienotu programmu. Abu «Absolventu» repertuārā bija gan latviešu, gan igauņu komponistu dziesmas, kuras varēja dziedāt apvienotā korī. Vēlāk koru nometnes organizētas pārmaiņus Latvijā un Igaunijā (Salacgrīvā, Siguldā, Hāpsalā u. c). 
Turpmākajos gados «Absolventi» jau regulāri iekļāvās republikas mūzikas dzīves pasākumos. 1963. gadā koris piedalījās Ukrainas kultūras nedēļas koncertos, bet 1964. gadā sarīkoja pirmo autorvakaru, veltītu komponistu J. Ozoliņa un J. Ķepīša dziesmām. Sava veida jaunatklāsme klausītājiem bija J. Ķepīša kora dziesmas, jo līdz tam komponists galvenokārt bija pazīstams kā solo dziesmu autors un korim, īpaši vīriem, komponēja tikai retumis. Koncertā bija astoņas J. Ķepīša dziesmas vīru korim, pie tam pieci pirmatskaņojumi. Skaisto dziesmu «Manas dzimtenes mēness» tūdaļ pārtvēra arī citi vīru koru kolektīvi. Kopš tā laika koris aizvien aktīvāk pievērsies latviešu padomju komponistu skaņdarbiem. «Absolventi» pirmie dziedāja arī Leonīda Vīgnera kora dziesmas ar Raiņa vārdiem «Mans ezers» un «Rasa klāja zemes vaigu», Lūcijas Garūtas «Antarktīdas ledājos», dažas Q. Dovgjallo dziesmas. Diriģents P. Kvelde papildinājis kora repertuāru arī ar vairākām savām dziesmām. Koncertos bieži skanējusi viņa «Balss un atbalss» ar Raiņa vārdiem, tautas dziesmu apdares «Latgales pavasara balsis» un «Nāk rudentiņš». 
Kora desmit gadu darbības bilanci noslēdzot, atklājās, ka «Absolventu» repertuārā, kurā pāri par 152 skaņdarbiem, trešā daļa ir mūsu republikas komponistu kora mūzika, visvairāk J. Ozoliņa, J. Ķepīša, V. Kaminska un M. Zariņa dziesmas. Kora pēdējais repertuārs veltīts latviešu kora klasikai (visas E. Dārziņa vīru kora dziesmas, J. Vītola dziesmas u. c), padomju komponistu kora dziesmām, Rietumeiropas klasikai un mūsdienu autoru darbiem un tautas dziesmu apdarēm. Koris palaikam iestudējis arī lielas formas darbus. Daudz dziedāts E. Kapa «Ziemeļkrasts», Grīga «Jaunā tēvija», B. Aleksandrova «Poēma par Ukrainu». «Absolventu» repertuārā ir arī F. Sūberta «Nakts dziesma mežā» un četri kori no K. Orfa scēniskās kantātes «Carmina Burana». 1968. gada maijā «Absolventi» kopā ar Radio un televīzijas kora vīru grupu, simfonisko orķestri un solistiem Leonīda Vīgnera vadībā piedalījās komponista J. Ķepīša oratorijas «Balāde par Strēlnieka māti» pirmatskaņojumā. Jaunais vokāli instrumentālais darbs bija iekļauts komponista 60. dzimšanas dienai veltītajā autorkoncertā. «Absolventu» vīru koris koncertē bieži. Ik gadus notiek 15 līdz 20 kora patstāvīgie koncerti. Tie izskanējuši daudzās Latvijas pilsētās, ciemos, kultūras namos. Ik gadus koris viesojas arī pie saviem igauņu draugiem. 1969. gada februārī «Absolventi» devās pirmajā koncertā uz Ļeņingradu un atrada tur atsaucīgu auditoriju. Pēc koncerta prof. Aņisimovs kora atsauksmju grāmatā ierakstīja šādus atzinīgus vārdus: «Mēs, ļeņingradieši, vienmēr ar apbrīnu un pat zināmu skaudību nolūkojamies uz lieliskajiem Padomju Latvijas koru kolektīviem. Vīru kora «Absolventi» koncerts mūsu labākajā koru koncertu (kapelas) zālē bija patiešām brīnišķīgs un sagādāja daudz prieka Ļeņingradas kora mākslas mīļotājiem.» Pēc atgriešanās Rīgā pienāca arī Ļeņingradas koru biedrības oficiālā atsauksme. Tā apliecināja, ka «Absolventu» koncerts Ļeņingradas kora speciālistos un mūzikas mīļotājos izraisījis lielu interesi un atzinību. «Ļoti labu iespaidu atstāja daudzveidīgā programma. Ar gandarījumu jāatzīmē jūsu kolektīva mākslinieciski augstais atskaņojuma līmenis un meistarība. Sevišķi patīkami, ka brālīgajā republikā Latvijā ir tāds teicams kolektīvs kā vīru koris «Absolventi», kas godam veic kā kora mākslas propagandu, tā arī sniedz ieguldījumu tautas estētiskajā audzināšanā.» Jāpiebilst, ka minētajā koncertā Ļeņingradā kora kapelas zālē «Absolventi» dziedāja J. Vītola, E. Dārziņa, M. Zariņa, V. Kaminska un krievu komponistu dziesmas. 
Nereti koris piedalījies dažādos republikas mūzikas dzīves pasākumos — Latvijas Padomju komponistu savienības kora dziesmas plēnumā, radio organizēto ciklu atklātajos koncertos, radio pārraidēs. Kad diriģents P. Kveldē bija LPSR Akadēmiskā drāmas teātra mūzikas daļas vadītājs, korim nodibinājās mākslinieciski kontakti ar teātri. Koris piedalījās Tautas mākslinieku Olgas Lejaskalnes un A. Amtmaņa-Briedīša jubilejas koncertos, bet R. Paula mūzikas ieraksti, ko ieskaņoja «Absolventi», izmantoti Treņeva lugas «Ļubova Jarovaja» izrādēs. 
«Absolventi» sadarbojušies ar vairākiem republikas koriem. Ar Tautas sieviešu kori «Līga» kolektīvs sarīkojis kopīgu Raiņa 100. dzimšanas dienas piemiņas koncertu, kā arī komponista J. Ozoliņa 60. dzimšanas dienai veltītu vakaru. Kopīgi muzicēts arī ar LLA, RPI un «Tēvzemes» vīru koriem. 
Tautas kora «Absolventi» auglīgo un mērķtiecīgo darbību nenoliedzami ietekmējis dalībnieku kvalitatīvais sastāvs, kurā ir ilggadēji kora dziedātāji, daudzi no tiem ar augstāko izglītību. Korī dzied 32 profesiju pārstāvji — agronomi (Rīgas rajona kolhoza «Pionieris» priekšsēdētājs J. Pētersons, Rīgas rajona lauksaimniecības ražošanas pārvaldes priekšnieks L. Osis), veterinārārsti (LLA pasniedzējs Z. Polītis), inženieri konstruktori (O. Feldmanis, O. Stengrēvičs, A. Pļaviņš), inženieri melioratori (L. Rozenštrauhs, G. Šmits, A. Vīksne, I. Cuders), inženieri mežierīkotāji (E. Grīnbaums, K. Penēzis, E. Veidiņš, J. Paņko), arhitekti (L. Skuja, J. Gailis), juristi, ekonomisti un citi speciālisti. Kora dzīvi regulē īpaši statūti un aktīva kora valde, kas rūpējas par 90 cilvēku lielā kolektīva ritmisku darbību. #musicae Svarīgākie jautājumi tiek izlemti gan valdes sēdēs, gan kopsapulcēs. Kolektīvu saliedē arī daudzie kopīgie sabiedriskie pasākumi — jau minētās ikgadējās kora nometnes un arī tradicionālie «Kāpostu vakari», kuros koristi tiekas ar goda biedriem — komponistiem, citu nozaru radošiem darbiniekiem un izpildītājiem, ar īpašu ceremoniju uzņem kolektīvā jaunus dziedātājus, skatās pašu darinātās filmas un diafilmas par kora dzīvi un koncertiem. Daudzi no kora dalībniekiem apveltīti arī ar citiem talantiem. Tādēļ kolektīvam ir savs estrādes ansamblis un solisti, daiļlasītāji, karikatūristi un citi apdāvināti ļaudis, kuri padara kora dzīvi daudzveidīgu un interesantu. Ja mākslinieciski un organizatoriski «Absolventu» vīru koris ir viens no stabilākajiem Tautas koru vidū, par to jāpateicas arī Valsts Meliorācijas Projektēšanas institūta vadībai, kas savam korim radījusi visus priekšnoteikumus tā sekmīgai pastāvēšanai un darbībai. 

12 “Latviešu Mūzika” nr. 8 (1970) | Gunārs Ordelovskis
Gunārs Ordelovskis 
NO «SAVVAĻAS MUZIKANTIEM» LĪDZ NOPIETNAI MĀKSLAS VIENĪBAI 
Apritējuši jau 12 gadi kopš tām dienām, kad Ventspilī pēc braši «nopūstā» marša jaunības svētku sarīkojumā kāds jauns puisis no klausītāju vidus piegāja pie muzikantiem un uzsāka sarunu. Viņš uzzināja, ka jūras vārtu pilsētā esot vairāk «pūtēju» nekā šeit spēlējošie deviņi, bet tie pārējie, kā jau svētdienā, «taisot sev rublīti», kur nu katram izdevīgāk. #euphemism «Jaunais cilvēks laikam no kāda kluba vai biedrības,» interesējās muzikanti, un gribēšot viņus sarunāt zaļumballei — lai nemaz nekautrējoties — ja maksāšot, kā nākas, tad nopūtīšot gan valšus, gan polkas. #metonymy Taču muzikanti uzzināja ko citu: «jaunais cilvēks» pats ir mūziķis — Jānis Gercāns, kurš pēc docenta Kārļa Ozola trompetes klases beigšanas J. Vītola Latvijas Valsts konservatorijā norīkots darbā Ventspils mūzikas skolā. Uzrunātie rādīja priecīgas sejas. #metonymy
Labu muzikantu viņi savā kompānijā pieņemšot katrā laikā. Toreiz Jānis Gercāns neko noteiktu neatbildēja un sastapās ar saviem «kolēģiem» tikai vēlā rudenī; šoreiz Zivju un konservu kombināta klubā, jo jaunajam skolotājam bija uzticēta pūtēju orķestra organizēšana un vadīšana. Sākums nebija iepriecinošs, jo sastāvs bija neliels, instrumenti nolietoti. 
Pirmais uzdevums orķestrim — atskaņot himnas svētku sarīkojuma svinīgajā daļā, taču tovakar no deviņiem mūziķiem bija ieradušies tikai pieci. Ar tādu skaitu jaunajam diriģentam nebija ko sākt, un viņš atteicās. Tomēr pēc nedēļas pie Jāņa Gercāna ieradās delegācija no orķestra, lai sāktu «miera sarunas». Tika dots solījums, ka tāda nedisciplinētība vairs neatkārtosies. 
Sākās nopietns, mērķtiecīgs darbs orķestra saliedēšanā un audzināšanā. Taču atkal radās problēmas — daļa mūziķu vēl labu laiku nevarēja samierināties ar teorētisko gudrību kalšanu, arī kluba vadība lika saprast, ka nav domājusi dot patvērumu pūtēju skolai, jo vispirms esot jāatstrādā par instrumentiem izdotā nauda. #dysphemism Daudz dažādu grūtību bija jāpārvar jaunajam, enerģiskajam, bet vēl maz pieredzējušajam diriģentam. Republikāniskajā pūtēju orķestru salidojumā Alūksnē 1960. gadā Ventspili pārstāvēja orķestris divdesmit piecu mūziķu sastāvā, bet tā paša gada dziesmu svētkos Rīgā orķestrī bija jau trīsdesmit pieci mūziķi. Šie divi notikumi dod iespēju vērtēt savu un citu darbu, dod jaunas ierosmes un liek pārdomāt gan repertuāra atlasi, gan muzicēšanas paņēmienu izvēli. Gūtie atzinīgie vārdi liek saprast, ka pirmajā darba gadā kolektīvs ir nostājies uz pareiza ceļa; tālākie panākumi atkarīgi no diriģenta un kolektīva neatlaidības un izturības. 
Taču Zivju un konservu kombināta vadības secinājumi ir gluži citādi, un jaunais perspektīvais orķestris paliek bez saimnieka un pajumtes. #metonymy Tikai pēc gada atrodas jauns «saimnieks», šoreiz tas ir «Ventspils koks», kas neliedz ne telpas, ne instrumentus. #metonymy Atkal sākas gari, nogurdinoši mēģinājumi, atkal neatlaidīgs darbs, lai panāktu intonācijas tīrību. Pelnītu atzinību kolektīvs gūst 1963. gada pavasarī Jāņa Ozoliņa autorkoncertā, kur orķestris piedalās ar lielu programmu. Vēl skaidrāk izjūtot sava darba mērķtiecību, kolektīvs zonālajam salidojumam Tukumā gatavojas ar vēl lielāku sparu un iegūst pirmo vietu. Tomēr Jānis Gercāns juta, ka orķestra tālākā izaugsme ir cieši saistīta ar viņa paša izaugsmi. #upisgood #space
Rīgas konservatorijā pūtēju orķestra diriģentu klases nav, varētu domāt par Tallinu, bet valodas barjera... Kolēģi palīdz šaubas izkliedēt, un 1963. gada rudenī Jānis Gercāns jau kļuva par docenta Jana Keramēsa vadītās diriģēšanas klases neklātienes studentu. 
Orķestris pastāvīgi gatavo jaunu repertuāru, jaunus autorkoncertus. Jānis Gercāns ir pārliecināts, ka šādu stila ziņā vienotu programmu apgūšana un slīpēšana vislabāk attīsta gan kolektīva gaumes izjūtu, gan meistarību. Ar lielu atbildību tika gatavoti arī Jāņa Ivanova un Dmitrija Kabaļevska autorkoncerti. Republikāniskajā pūtēju orķestru salidojumā Madonā 1964. gadā orķestris jau piedalījās 45 mūziķu sastāvā. Tiek iegūta otrā vieta starp labākajiem Latvijas pūtēju orķestriem. 1965. gadā Dziesmu un deju svētku konkursā orķestris izcīna pirmo vietu un arī nosaukumu «Tautas pūtēju orķestris «Ventspils»». Šī izaugsme izvirzīja prasību uzlabot arī darba apstākļus. #upisgood #space Tas nobaidīja «Ventspils koka» vadību un... atkārtojās nepatīkamā situācija: orķestris bez saimnieka. #metonymy Taču radošo panākumu spārnoti, mūziķi nesamulsa — kolektīvs uz mēģinājumiem pulcējas privātās telpās, kopā ar diriģentu apspriež repertuāru nākošai sezonai. Kas būtu mērķtiecīgāk — Vēbera «Oberons», kāda daļa no Dvoržaka V simfonijas vai kaut kas no Masnē... Pašlaik darbs norit bez grūtībām, jo orķestri savā paspārnē uzaicinājis zvejnieku artelis «Sarkanā bāka». #metonymy Kad diriģents Jānis Gercāns stāsta, cik daudz cietu «riekstu» bijis jāpārkož desmit gadu laikā, lai no «savvaļas» mūziķiem izveidotu nopietnu māksliniecisku vienību, tad viņš neaizmirst pateikt arī to, ka tieši orķestris un kopā ar to noietais ceļš padarījis viņam tuvu jūras vārtu pilsētu. Bet ventspilnieki, stāstot iebraucējiem par visu ievērojamāko savā pilsētā, neaizmirst padižoties (un pelnīti!) ar pūtēju orķestri, kurš atskaņo pat Bēthovena «Egmontu». 

13 “Latviešu Mūzika” nr. 8 (1970) | Silvija Stumbre
Silvija Stumbre
DAGMĀRA ROZENBERGA 
(1884. 4. 1—1968. 17. IX) 
1968. gada rudenī savas dzīves 84. gadā mirusi ievērojamā latviešu dziedātāja Dagmāra Rozenberga. D. Rozenbergas dziedones darbība sākās 20. gadsimta pirmajā desmitgadē, kad latviešu profesionālajā mūzikā uzvirmoja straujš pacēlums kā radošās, tā atskaņotājmākslas jomā, kas viena otru stimulēja un papildināja. #upisgood #space Dagmāras Rozenbergas darbība attiecas uz laikmetu, kad latviešu mūzikai jau piederēja Emīla Dārziņa lirika, pilnos ziedos kuploja Alfrēda Kalniņa, Jāņa Zālīša, Jāzepa Vītola skaņu māksla. Ar šiem komponistiem un vēl citiem Dagmārai Rozenbergai bija visciešākais kontakts. Arī latviešu opermākslas sākumi kopš 1918. gada nesaraujami saistīti ar Dagmāras Rozenbergas vārdu, kaut gan dziedone dažādu apstākļu dēļ uz operas skatuves nedarbojās ilgi. Un tomēr tieši viņa pirmā iedzīvināja Baņutas tēlu Alfrēda Kalniņa radītajā pirmajā latviešu oriģināloperā. 
Dagmārai Rozenbergai bija specifiska balss — ļoti spēcīgs, plašs dramatiskais soprāns. #space Tādēļ Dagmāras Rozenbergas visspožākās lomas bija Vāgnera operu varones. Viņas balss brīvi pārskanēja orķestri, šīs mūzikas specifisko raksturu atklājot pilnībā. Dagmāra Rozenberga ar panākumiem daudz dziedājusi arī koncertos. 
Dziedones mākslinieciskās dotības atklājās agri. Kā Rundāles skolas pārziņa un tautskolotāja meitai Dagmārai Rozenbergai nebija jāizjūt materiālas grūtības. Viņa saņēma labu izglītību — sākumā sava tēva vadītajā skolā Rundālē, kas bija arī viņas dzimtā vieta, pēc tam Jelgavas meiteņu ģimnāzijā, kuru pabeidza 1902. gadā. Pēc pāris gadiem (1904—1905) Dagmāra Rozenberga jau mācījās Rīgas Ķeizariskajā mūzikas skolā, kur viņas skolotāja bijusi Sčedrina-Požarska. 1910. gadā Dagmāra Rozenberga iestājās Pēterburgas konservatorijā, Sofijas Gladkajas-Kedrovas dziedāšanas klasē. Ļoti pilnīgu Dagmāras Rozenbergas toreizējās balss raksturojumu sniedzis Jānis Zālītis 1910. gadā sakarā ar kādu plašāku latviešu mākslinieku koncertu («Latvija», 89. nr., 1910): «D. Rozenberg jkdze šejienes pilsoņu aprindās tapusi jau diezgan populāra ar savu biežo uzstāšanos latviešu labdarīgos izrīkojumos, bazāros, muzikāliski dramatiskos un famīlijas vakaros ar vakariņām, pa reizei arī baznīcas tradīcijas aplaimodama ar savu jauko dziedāšanu. Dziedātājai ir stipra, ļoti svaiga un ar plašu toņu rindu izkopta balss — soprāns. #Q [Jānis Zālītis] Balsī daudz metāla, kas zemam un vidus reģistram piešķir sevišķi sonoru, dobju nokrāsu un augšējam gaišu, spēka pilnu sidrabskanīgumu. #space #Q [Jānis Zālītis] Protams, Rozenberg jkdze vēl nepārvalda visus dziedātāju izturības noslēpumus, gadās, ka labie nodomi to nereti viļ, un saprotami, jo jaunā dziedātāja vēl pašā nopietnākā studēšanā. Arī balss krāsu maiņā vēl daudz kas iegūstams.» #Q [Jānis Zālītis] Turpmākajās studijās pie S. Gladkajas D. Rozenberga patiešām nostiprināja un izkopa savu skaistās balss materiālu, kaut arī vēlamo krāsainību neieguva. Viņas priekšnesumam vienmēr bija zināms atturīgums, kaut tas kopumā bija patiess un noslīpēts. Pēterburgā Dagmāra Rozenberga piedalījās daudzos koncertos ar plašu repertuāru, bet visvairāk viņa dziedāja latviešu komponistu dziesmas, starp tām arī pirmatskaņojumus. Pirmā atbildīgā uzstāšanās dziedonei Rīgā bija V vispārējo dziesmu svētku simfoniskais noslēguma koncerts, kur klausītāji sevišķi jūsmīgi uzņēma Jāzepa Vītola jauno kantāti «Dziesma» un tās solopartijas izpildītāju Dagmāru Rozenbergu, tā ka «Dziesmas» vidusposms ar solodziedājumu bija jāatkārto vēlreiz. Arī Emīls Dārziņš, recenzējot minēto koncertu, atzīmē Dagmāras Rozenbergas veiksmīgo debiju Rīgā, viņas labskanīgo balsi. 
Turpmāk aizvien biežāk latviešu komponisti Dagmārai Rozenbergai uztic savu dziesmu atskaņojumus, sevišķi tie komponisti, kas tolaik mācījās vai strādāja Pēterburgā. Starp viņiem bija Jāzeps Vītols un Jānis Zālītis, pie tam Jānis Zālītis bieži koncertos piedalījās kā pavadītājs. Par kādu koncertu, kas notika 1915. gadā Petrogradā, «Jaunajās Pēterpils Avīzēs» (22. nr,) raksta Teodors Reiters: «Starp koncerta solistiem redzamāko vietu ieņēma D. Rozenberg jkdze — dramatisks soprāns. Balss nostādījuma un gatavības ziņā viņa nešaubāmi stāv pāri visām tagadējām latviešu dziedātajam un dziedātājiem. #upisgood #space #Q [Teodors Reiters] Tehniski izstrādātā, jau no dabas bagātā balss visā savā plašajā diapazonā Rozenberg jkdzei ir reti vienlīdzīgi labskanīga. Viņas priekšnesums noapaļots, dziļi pārdomāts un nosvērts. #upisgood #space #Q [Teodors Reiters] Nekad neatminos dzirdējis visiem pazīstamo, daudz dziedāto Dārziņa «Jaunībai» tādā priekšzīmīgā izpildījumā kā šoreiz. Tāpat ar atzinību jāmin Čaikovska ārija iz op. «Burve», «Diena vai valda» un Kalniņa «Uz tevi» un «Kad pārnāksi»... Pavadījumus izpildīja komponists J. Zālīša kungs ar retu muzikalitāti un priekšzīmīgu noskaņojumu.» 

Starp minētā perioda nozīmīgākajiem koncertiem izceļas kāds latviešu simfoniskais koncerts 1916. gada aprīlī, kurā līdz ar solistiem D. Rozenbergu, M. Vīgneri-Grīnbergu, P. Sakšu, Ā. Kaktiņu piedalījās arī koris Teodora Reitera vadībā. Blakus tādiem jauniem darbiem kā Jāzepa Vītola «Tautasdziesmu svīta balsij un orķestrim», kuru dziedāja M. Vīgnere-Grīnberga, Jāņa Mediņa ārija no operas «Uguns un nakts» Ā. Kaktiņa priekšnesumā— skanēja arī Alfrēda Kalniņa svīta «Dziesma par dzimteni» un kantāte «Mūzikai», kuras solopartijas dziedāja D. Rozenberga, P. Sakss un A. Kaktiņš. Turpmāk D. Rozenbergas un Alfrēda Kalniņa radošā draudzība kļuva vēl ciešāka. Komponists D. Rozenbergai veltījis 1915. gadā komponēto solodziesmu «Nāc» un ar ierakstiem dāvinājis viņai vairākas savu solodziesmu burtnīcas. Jaunā latviešu dziedātāja Pēterburgas konservatoriju pabeidza spoži — ar zelta medaļu. Pēterburgas konservatorijā Dagmāra Rozenberga iepazinās ar Jāni Tursu, kas tolaik mācījās L. Homiliusa ērģeļklasē, un 1913. gadā ar viņu apprecējās. Abi topošie mākslinieki jau Pēterburgā daudz kopīgi koncertēja, arī Sv. Jēzus baznīcā, kur J. Turss pēc E. Melngaiļa pildīja ērģelnieka un kora vadītāja pienākumus. Vasarās viņi viesojās Latvijā, īpaši Tursu dzimtajā apvidū Lazdonā. Bieži viņi koncertēja kopā ar mežradznieku P. Tursu, kas, tāpat kā brālis, mācījās Pēterburgas konservatorijā. 
1918. gada rudenī līdz ar Latvju operas sakomplektēto trupu arī Dagmāra Rozenberga atgriezās dzimtenē un sāka darboties operā. Opera jaunajai dziedātājai vēl bija sveša, nebija skatuves pieredzes. D. Rozenbergas pirmo lomu — Zentu Vāgnera «Klejojošā holandietī» zīmīgi raksturojis J. Sudrabkalns: 
«Dagmāras Rozenbergas-Tursas vokālais izpildījums (tāpat) varēja izturēt augstu mērauklu; plaša un īpatnēja balss, kura brīžiem vēl it kā zaudē savu lokanību. Prasība, ka uz skatuves nav jādzied vien, bet arī spēlē jādzīvo, gan priekš mākslinieces vēl pieder pie neizpildāmajām.»1 #upisgood #space #Q [Jānis Sudrabkalns]

Arī turpmāk, cildinot D. Rozenbergas spožo balss materiālu un vokālo skolu, kritikas vienmēr spiestas atzīmēt, ka aktieriskais tēlojums no dziedājuma atpaliek. Protams, ar katru izrādi un iestudējumu D. Rozenberga uz skatuves kļuva atraisītāka, kaut gan augstu meistarību nekad nesasniedza. #upisgood #space Māksliniece Zentas lomā piedalās arī svinīgajā «Klejojošā holandieša» izrādē, ar kuru 1919. gada 23. janvārī tiek atklāta Padomju Latvijas opera. Pirmais iestudējums jaunajā, padomju varas nodibinātajā operteātrī ir Čaikovska «Pīķa dāma». Līzas lomu iestudē Dagmāra Rozenberga. Atsauksmes par lomas vokālo pusi ir atzinīgas, īpaši par plašo āriju skatā pie kanāla. «Pīķa dāmas» iestudējums D. Rozenbergai nes pārmaiņas viņas personiskajā dzīvē. Ar Hermaņa lomas atveidotāju, toreiz vienu no labākajiem operteātra tenoriem — operdziedātāju Rūdolfu Tunci (1892— 1963) saistīta visa viņas turpmākā dzīve. 
1919. gada 10. maijā notika ļoti svinīga Vāgnera «Tanheizera» pirmizrāde. Par šo iestudējumu savās atmiņās 
stāsta Andrejs Upīts: 
«Galvenais, ko iespējām rūpīgi pa jaunam iestudēt un krāšņi, jaukā padomju veidā inscenēt, bija «Tanheizers». Paši operas dalībnieki vienbalsīgi nosprieda, ka pirmizrāde bez vārda runas esot grandiozs notikums latvju operas attīstībā. Katrā izrādē zāle bij pārpildīta, visu tautas slāņu publika tā lauzās iekšā, ka man nācās izvietot ārštata kontrolierus, lai nepieļautu spekulāciju ar biļetēm un kontrabandas iešmugulēšanos pārblīvētās stāvvietās. Dienas darbā saistītie cilvēki pietiekošā mērā piekļuva izrādēm tikai tādējādi, ka mūsu pašu birojs bezmaksas ieejas kartes izsniedza arodbiedrību vadībai, lai visu profesiju strādnieki un viņu piederīgie pēc noteiktas kārtas tiek teātrī un operā.» 

Ar gandarījumu var secināt, ka Dagmāras RozenbergasTursas līdzdalība Elizabetes lomā palīdzēja kaldināt šī ievērojamā uzveduma panākumus. Elizabete kļuva par dziedones spilgtāko lomu. Gan viņas spēcīgā, skaisti tembrētā balss, gan atturīgais, bet cēluma pilnais tēlojums un staltais augums atbilda Vāgnera Elizabetes tēlam. Laikabiedru atmiņās Dagmāras Rozenbergas-Tursas Elizabete pieder pie lieliskākajiem latviešu opermākslas sasniegumiem. 
Tāpat kā pārējie Padomju Latvijas operas solisti, arī Dagmāra Rozenberga-Tursa 1919. gada trauksmainā darba mēnešos piedalījās koncertos. Tā laika presē atrodami paziņojumi par viņas līdzdalību operas rīkotajos simfoniskajos Tautas koncertos un kamermūzikas matinejās, gan arī koncertos — mītiņos. Sludinājumos, starp citu, minēts, ka dziedone izpildīs Čaikovska romances un arī āriju no operas «Burve». Diemžēl daudzu šo koncertu programmas, pēc kurām varētu spriest par D. Rozenbergas-Tursas repertuāru, nav saglabājušās. Koncertos kā pavadītājs visbiežāk uzstājās Pauls Šūberts, viens no spējīgākajiem un aktīvākajiem tā laika latviešu pianistiem. P. Šūberts 1911. gadā ar sudraba medaļu bija beidzis prof. Jesipovas klavieru klasi Pēterburgas konservatorijā. 1919. gadā viņš Dagmārai Rozenbergai-Tursai dāvināja vairāku savu dziesmu manuskriptus, starp tām bija arī ar 19. februāri datētā «Jel dodat milzeņa domu man» ar Aspazijas liesmaini revolucionārajiem vārdiem. Abu mākslinieku sadarbība turpinājās arī vēlākajos gados. Arī kā Nacionālās operas soliste Dagmāra RozenbergaTursa iestudēja dažas nozīmīgas partijas. Viena no tādām ir Elza R. Vāgnera «Loengrīnā», kas līdzīgi Elizabetei un Zentai jau iepriekš minētajās Vāgnera operās piederēja pie viņas labākajām lomām. Mākslinieces repertuārā bija arī Anna Mocarta operā «Dons Zvans». 
1920. gada maijā notika sengaidītās latviešu oriģināloperas «Baņuta» pirmuzvedums komponista Alfrēda Kalniņa vadībā. Solistu sastāvā bija labākie latviešu operskatuves spēki. 
Par to lasām: 
«Atbildīgo Baņutas lomu kā dziedāšanas, tā arī spēles ziņā teicami izpildīja Rozenberg-Turss kdze. Domājams, ka šai lomā jebkurai citai nāksies grūti ar viņu sacensties. Tas pats sakāms par Kaktiņu Daumanta lomā.» 
Izrādē piedalījās arī citi ievērojami latviešu dziedātāji: Rūdolfs Bērziņš — Vižuts, Milda Brehmane-Stengele — Maiga un citi. Dagmāra RozenbergaTursa pēc tam uz Nacionālās operas skatuves ilgi vairs nedarbojās. 1923./24. gada sezonā viņas vārdu operas solistu sarakstos vairs neatrodam. Tam bija dažādi iemesli. Kritika, vērtējot izrādes, vienmēr uzteica dziedātājas skanīgo un skoloto balsi, bet pārmeta viņai aktierisku dotību trūkumu. Ar Dagmāras Rozenbergas aiziešanu opera zaudēja vienu no vadošajām Vāgnera operu dziedonēm. Jau 1923. gada rudenī, vērtējot «Loengrīnā» izrādi, presē izskan pārmetumi operas vadībai — «... nepareizi dara operas direkcija, izstumdama iz operas dziedātājus ar lielākiem balss materiāliem, attaisnodamies savā rīcībā vienīgi ar to, ka mazākas balsis vieglāki apstrādājamas, izveidojamas». 
Divdesmitajos gados, īpaši sākumā, Dagmāra RozenbergaTursa bieži piedalījās arī koncertos, galvenokārt operas rīkotajos. Kamermūzikas vakaros viņa dziedāja Šūberta, Šūmaņa un citu komponistu dziesmas. Nozīmīgs ir Jurjānu Andreja kompozīciju vakars 1921. gada 28. februārī. Dagmāra RozenbergaTursa te piedalījās kantātes «Tēvija» atskaņojumā. Šajā gadā Nacionālajā teātrī Alfrēds Kalniņš sarīko arī savu jauno dziesmu vakaru, kurā vairākas dziesmas dziedāja D. Rozenberga-Tursa. Alfrēda Kalniņa un Dagmāras Rozenbergas-Tursas kopdarbība turpinājās arī vēlāk. Nereti dziedone kopā ar viņu uzstājās ērģeļmūzikas koncertos. Viņas partneris bieži ir arī ērģelnieks Nikolajs Vanadziņš, jo sevišķi periodā, kad abi mākslinieki strādā Tautas konservatorijā. Par kādu koncertu 1923. gadā, kur piedalījās arī Nikolajs Vanadziņš un vijolnieks Verners Taube, recenzents rakstīja: «Dagmāras Rozenbergas-Tursas dziedājums spožs, skanīgs; ar dziedātāju būtu patīkami sastapties koncertzālēs, kur viņa vislabāk atradīs pielietojumu savām spējām.» #Q [recenzents 1923]
1924. gada pavasarī, tagad jau kā Rozenberga-Tunce, viņa līdz ar vīru Rūdolfu Tunci, kā arī Ādolfu Kaktiņu un vijolnieku Arvīdu Norīti piedalījās komponista Jāņa Reinholda muzikālās darbības 25 gadu jubilejā. J. Reinholds pats koncertā vadīja Tautas augstskolas un Sociāldemokrātu apvienotos korus. Dagmāra Rozenberga šajā koncertā dziedāja vairākas jubilāra solodziesmas: «Ziedu zvaniņi», «Spīdolas dziesma», «Ilgās aizgāja», «Vakara dziesma» un «Dziesma apklususi». 30. gados Dagmāra Rozenberga-Tunce turpināja koncertēt gan Rīgā, gan ārpus tās. Viņa piedalījās dažāda rakstura koncertos, literāros sarīkojumos, labdarības koncertos kopā ar redzamākajiem latviešu atskaņotājmāksliniekiem. Dagmāras Rozenbergas-Tunces koncertrepertuārs bija plašs. Tajā atrodam daudz latviešu komponistu darbu. Dziedonei sevišķi tuva bija Emīla Dārziņa, Alfrēda Kalniņa un Jāņa Zālīša lirika. Protams, dziedones repertuārā netrūka cittautu klasikas. Studiju gados viņa daudz dziedāja Čaikovski, Rahmaņinovu, Arenski. Vēlāk, darbojoties Latvijā, šim repertuāram pievienojās Rietumeiropas klasika — Hendelis, Mocarts, Bēthovens, Šūberts, Šūmanis, Volfs un citi. Katrā ziņā Dagmāra Rozenberga galvenokārt raksturojama kā akadēmiska tipa dziedātāja, kura parasti pievērsās pazīstamiem skaņdarbiem. 
15 gadus Dagmāra Rozenberga-Tunce veltījusi arī pedagoģiskajam darbam. Pēc aiziešanas no operskatuves viņa mācīja dziedāšanu vispirms Latviešu mūzikas veicināšanas biedrībā (1925—1927), pēc tam 12 gadus (1927—1939) Tautas konservatorijā. Nedaudz ilgāk par gadu, toreizējā rektora Alfrēda Kalniņa aicināta, D. Rozenberga-Tunce uzņēmās dziedāšanas klases vadību Latvijas Valsts konservatorijā. Savā pedagoģiskajā darbā D. Rozenberga-Tunce galvenokārt balstījās uz tiem principiem, kādus pati bija mācījusies pie savas skolotājas profesores S. Gladkajas. #space Minētās profesores vokālā skola bija izpelnījusies atzinību Pēterburgas konservatorijā. Savukārt S. Gladkaja savu metodi balstīja uz vecitāļu skolas metodiskajiem principiem. #space D. Rozenbergas-Tunces audzēkņi liecina, ka pati dziedone sevišķi nav iedziļinājusies metodikas sarežģītajās niansēs, bet par galveno atzinusi audzēkņa dziedājumā panākt kopējo vokālo līniju, ar legato dziedājumu izlīdzinot visus reģistrus. Šo mākslu D. Rozenberga-Tunce teicami pārvaldīja. Kaut gan, konservatorijā strādājot, dziedātājai bija jau cienījams vecums — apritēja 65 gadi, koriģējot audzēkņu dziedājumu, viņa spēja pati demonstrēt vēlamo paņēmienu. Diemžēl D. Rozenbergas-Tunces pedagoģiskās darbības laiks konservatorijā bija ļoti īss. Līdz ar dziedones aiziešanu vēl jo ciešāk noslēdzas kādas tagad jau tālas un trauksmainas latviešu mūzikas vēstures lappuses, no kurām Dagmāras Rozenbergas vārds nekad nezudīs. 


14 “Latviešu Mūzika” nr. 8 (1970) | Valdemārs Jauģiets
Valdemārs Jauģiets 
ARTŪRS BOBKOVICS — SIMFONISKĀ ORĶESTRA DIRIĢENTS 
1970. gada 10. janvārī savu 85. dzimšanas dienu būtu atzīmējis Artūrs Bobkovics (miris 1959. gada 8. februārī), pirmais latviešu profesionāli izglītotais simfoniskā orķestra diriģents, tagadējai vecākai paaudzei vairāk pazīstams kā Universitātes kora dibinātājs un ilggadējs vadītājs. 
Lai pareizi novērtētu Artūra Bobkovica nozīmi latviešu mūzikas kultūras attīstībā, jāatceras Rīgas mūzikas dzīve mūsu gadsimta pirmajā gadu desmitā. Latviešu teātros bija nelielas «mūzikas kapelas», ar kurām nebija iespējams sarīkot nopietnus simfoniskos koncertus. Diezgan labas kvalitātes orķestris bija vācu teātrī, bet tas simfoniskos koncertus nerīkoja. Nebija arī profesionāli izglītotu vietējo orķestra diriģentu. Vasaras sezonās gan Rīgas Jūrmalā viesojās iebraucēji orķestri ar saviem diriģentiem. Tāpēc arī gadsimta sākumā retie latviešu rīkotie koncerti neizcēlās ne ar savām programmām, ne ar izpildījuma kvalitāti. 
Ne bez iemesla 1910. gadā Jānis Zālītis raksta: «... Nav vēl sava simfoniskā orķestra. Nav arī vēl necik orķestra mūziķu ar pamatīgu speciālizglītību. Pārāk maz vēl tādas publikas, ko varētu saistīt nopietns simfonisks koncerts ...» Bet Emīls Dārziņš 1906. gadā ar rūgtumu runā par latviešu koncertdzīvi: «...vaina vispirms jāuzkrauj pašiem izrīkotājiem... kas ne vien šogad, bet jau agrāk gadu no gada ir gādājuši par to, lai mūsu muzikālā dzīvē ņemtu virsroku tas šlendriāns, nolaidība un garšas trūkums, kas tagad valda šejienes dažādos izrīkojumos, kuros darīšana ar mūziku ...» #Q [Emīls Dārziņš] 1 
Tādi ir apstākļi, kad 1906. gada vasarā no Vācijas atgriežas Rīgā pēc Zondershauzenes konservatorijas diriģentu nodaļas beigšanas Artūrs Bobkovics «... kā gatavs koncertdiriģents, kuram nu vairs nav jābīstas stāties kaut kura pirmās šķiras orķestra priekšā ar kaut kuru komplicētāko partitūru uz pults».2 
Kā tad Rīgas zēns, dzimis strādnieku ģimenē, bija nonācis tik tālu? Reālskolā mācīdamies, viņš paralēli nobeidz. Gižicka mūzikas skolas klavieru klasi. Viņš arī abonē Vācijā iznākošo R. Šūmaņa nodibināto «Neue Musikzeitung». 
A. Bobkovics pats saka: 
«Šī nopietnā mūzikas avīze, kuru es ļoti čakli sāku lasīt, pakāpeniski izveidoja manu gaumi un izpratni tik tālu, ka man sāka uzmākties tāda pārdroša doma — tapt par orķestra diriģentu.»3 
Nākošais pamudinājums nāca 1901. gadā, kad Rīgas 700 gadu jubilejas svinībās Rīgā koncertēja Somijas filharmonijas orķestris Georga Šnēfogta vadībā, kurš arī bija beidzis Zondershauzenes konservatoriju. Tolaik ne Maskavā, ne Pēterburgā nebija konservatorijās speciālu diriģentu nodaļu, arī Vācijā bija tikai divas šādas nodaļas — Leipcigā un Zondershauzenē. Tad nu, papildinājies vēl mūzikas teorijā pie Paula Jozuus, A. Bobkovics 1903. gada sākumā iestājas Leipcigas konservatorijā, bet rudenī pāriet uz Zondershauzeni, kur konservatorijas kursu beidz 1906. gada jūlijā. 

«Tā kā es ārpus savas dzimtenes robežām strādāt negribēju, tad tūlīt pēc konservatorijas beigšanas atgriezos Rīgā,» raksta A. Bobkovics savā autobiogrāfijā. Rīgā viņam tūlīt piedāvā Vidzemes Tautskolotāju savstarpējās palīdzības biedrības kora vadītāja vietu, kura līdz tam bija Pāvula Jurjāna rokās. «Kora vadīšana bija gan laba lieta, bet tas vien mani nevarēja apmierināt, jo tas tomēr nebija mans īstais uzdevums,» raksta A. Bobkovics, lai gan mūža lielākajā daļā tas tomēr palika viņa «īstais uzdevums». Tolaik viņš ar to nesamierinās un ar paša līdzekļiem un atbildību organizē patstāvīgu simfonisko koncertu ar pilsētas vācu teātra (operas) orķestri. Koncerts notika 1907. gada 4. janvārī (v. st.) Rīgas Latviešu biedrības zālē un guva publikas un kritikas atsaucību. 

Nikolajs Alunāns rakstīja: «Ar šo koncertu... mēs iepazināmies... ar interesantu mākslinieku, kura spējas tālu pārsniedza viņa gadus un kurš to, ko viņš jūt, ar fascinējošu varu orķestrim iedveš.. -» #Q [Nikolajs Alunāns 1907] 1

«Bobkovicam ir tās īpašības, kas iztaisa krietnu diriģentu: daudz temperamenta, dzīvības, elastības…» 2 rakstīja Emīls Dārziņš «Balsī» publicētajā recenzijā. #Q [Emīls Dārziņš] Viņš izsaka domu, ka «Bobkovica diriģēšana bija tik pārliecinoša, ka pat muzikālā ziņā mazāk attīstīti klausītāji tūliņ instinktīvi nojauta, ka še ir darīšana ar īstu talantu. Viņa turpmākie koncerti... bija ne mazāk izdevušies un mūs pārliecināja, ka Bobkovics ir tas, kuram vajadzēja nākt, lai aizpildītu mūsu muzikālā dzīvē jūtamu robu, nodibinot pastāvīgus simfoniskos koncertus.» #space #Q [Emīls Dārziņš] 3 
Ar to latviešu mūzikas kultūras vēsturē sākās jauns posms, jo arī turpmākajos gados, lai gan jāpārvar dažādi šķēršļi, A. Bobkovics katrā ziemas sezonā sarīko 4—6 simfoniskos koncertus. 
Tajā pašā 1907. gadā, uzsākot sagatavošanos V vispārējiem dziesmu svētkiem, Rīgas koru diriģenti par Rīgas apvienoto koru koncertu virsdiriģentiem ievēl Paulu Jozuu un Artūru Bobkovicu. 
Viņš pats par to autobiogrāfijā raksta: «Par šo ievēlēšanu biju ļoti pārsteigts. Kopkoncerti notika 1907. un 1908. gada pavasarī un rudenī. Kopā ar Jozuu strādājot, es kā jauns diriģents daudz ieguvu, jo Jozuum jau bija liela pieredze koru vadīšanā, bet man nekādas pieredzes šinī nozarē vēl nebija.» 

Līdztekus koru vadīšanai un simfonisko koncertu sagatavošanai A. Bobkovics strādāja par skolotāju privātajās ģimnāzijās (Ķēniņu un O. Sērmūkšas) un pasniedza mūzikas privātstundas. A. Bobkovica nopelns ir arī tas, ka savos regulārajos simfoniskajos koncertos viņš reizē ar mūzikas klasiķu (L. Bēthovena, P. Čaikovska, F. Lista, R. Šūmaņa, R. Vāgnera, K. M. Vēbera) darbiem iepazīstināja arī ar latviešu komponistu (E. Dārziņa, A. Kalniņa, J. Vītola) opusiem, daudzus no tiem sniegdams pirmatskaņojumā. To atzīmēja arī kritika; 
tā J. Zālītis vēlāk rakstīja: 
«Bobkovica koncerti atzinību pelna it sevišķi tai ziņā, ka tajos līdzās cittautu lielā stila darinājumiem pienācīga vieta ierādīta arī latviešu mūzikai.»4 

Par A. Bobkovica koncertiem visumā J. Zālītis izsakās: 
«...koncerti, kurus vada Bobkovies, nesirgst — līdzīgi daudzajiem citiem — ar bāluma kaiti, bet ir dzīvi un jūsmas pilni...»! #space #Q [Jānis Zālītis]

Rīgas krievu un vācu prese, kura A. Bobkovica pasākumu uzņēma atturīgi, vēlāk neskopojās ar atzinību un pat ieteica saviem lasītājiem apmeklēt šos koncertus, piemēram, R. Ginters, starp citu, rakstīja: «Var patiesi nožēlot, ka Rīgas vācu sabiedrība nav izmantojusi gadījumu, lai apmeklētu šos kārtējos simfoniskos koncertus. Šo koncertu mākslinieciskā kvalitāte spēj nodrošināt katram tīras mūzikas draugam prieka pilnu vakaru.»2 
Un visa šī atzinība un panākumi tādos apstākļos, kas mūsdienu diriģentam nav iedomājami: iespēja strādāt ar orķestri tikai dažas reizes gadā, koncerti ar I—21—2 mēģinājumiem un dažreiz pat bez tiem. 
Lai gan bija mākslinieciski panākumi un latviešu inteliģences un strādniecības atzinība, kā tā laika kritika atzīmē, — pirmās trīs rindas resp. dārgākās vietas vienmēr palikušas tukšas, jo bagātā pilsonība par mākslu neinteresējās. Arī A. Bobkovics pats spiests atzīt: 

«Ar laiku smaga man kļuva šī koncertu nasta, ko es viens pats uz saviem pleciem biju uzsācis nest, jo ne visi koncerti man deva atlikumu, bija arī tādi, pie kuriem man bija jāpiemaksā vairākus simtus rubļu. #Q [A. Bobkovics] Ja man pašam naudas nebija, mēģināju griezties pie latviešu bagātniekiem, bet lielāko tiesu bez panākumiem . . . Visam tam vēl pievienojās tās nekrietnās intrigas pret Emīlu Dārziņu . . .» 3 

Šeit būtu vietā minēt, ka uzbrukumi E. Dārziņam un līdz ar to arī A. Bobkovicam nāca no labējā spārna preses (galvenokārt reakcionārās «Rīgas Avīzes»), bet progresīvā prese viņus aizstāvēja. A. Austriņš, F. Bārda, P. Gruzna un E. Vulfs avīzēs, žurnālos un satīriskos izdevumos4 nostājās gan E. Dārziņa, gan A. Bobkovica pusē. Arī J. Zālītis, rakstīdams par to laikmetu, atzīmē: 
«...nereti pie mums šādus kulturālus pasākumus izjauc asais partiju naids un savstarpēja nenovīdība. Kaut kas tamlīdzīgs norisinājās jau pie agrāk sarīkotiem Bobkovica simfoniskiem koncertiem.» #Q [Jānis Zālītis] 5 
Un tomēr ar neizsīkstošu entuziasmu A. Bobkovics joprojām rīkoja savus koncertus līdz 1912. gada rudenim. Nodibinoties Rīgas simfoniskajam orķestrim (1910. g. rudenī), kura vadību uzņēmās G. Šnēfogts, arī A. Bobkovics ar šo orķestri koncertēja Interimteātrī. Atsevišķus koncertus viņš diriģēja arī vasarās Jūrmalā. 
A. Bobkovics 1912. un 1913. gadu mijā pārcēlās uz Liepāju, kur nodarbojās, mācot mūziku, vasarās arī diriģējot dažus koncertus kūrmājā. Karam sākoties, 1914. gadā, A. Bobkovics pārceļas atpakaļ uz Rīgu un ziemas sezonā sarīko Jaunajā Rīgas teātrī ar nesen nodibinātās Latviešu operas orķestri četrus simfoniskos koncertus. 1915. gada rudenī viņš pārceļas uz Petrogradu, kur 28. novembrī sarīko plašu simfonisko koncertu par labu latviešu strēlniekiem. 1916. gadā viņš Tērbatā noorganizē strēlnieku pulku pūtēju orķestri un vīru kori, ar kuriem sniedz koncertus Ziemeļvidzemē un Igaunijā. Ar 1919. gada rudeni A. Bobkovics strādā par mūzikas skolotāju Rīgā, 2. pilsētas ģimnāzijā, un mēģina atkal noorganizēt simfoniskos koncertus ar tolaik vienīgo — operas orķestri, bet operas direkcija viņam atsaka it kā orķestra lielās slodzes dēļ. Savā autobiogrāfijā A. Bobkovics ar rūgtumu raksta: «Nu man bija skaidrs, ka savā dzimtajā zemē pie orķestra netikšu. Tas tad nu bija tas rezultāts par tām lielajām pūlēm, ko biju pielicis, lai izaudzinātu latviešu mākslas publiku.» 
1920. gada vasarā Dzintaru koncertdārza direkcija uzaicina A. Bobkovicu kopā ar profesoru Hāgelu nodiriģēt trīs koncertus. Ar tiem, kā viņš pats saka, viņa «orķestra diriģenta darbība noslēdzās uz visiem laikiem». 
1920. gada oktobrī A. Bobkovics nodibina universitātes kori. kuru vada līdz 1950. gada pavasarim. Sevišķi augstu līmeni koris sasniedza 30. gados, kad tas koncertēja arī Lietuvā, Igaunijā un Somijā. #upisgood #space Šodien pozitīvi vērtējams A. Bobkovica lielais ieguldījums latviešu koncertpublikas audzināšanā un nopietnās simfoniskās mūzikas, kā arī latviešu komponistu oriģināldarbu propagandā mūsu gadsimta pirmo divu gadu desmitu grūtajos apstākļos. To atzina jau tā laika progresīvā kritika, un arī tagad, atskatoties latviešu mūzikas kultūras vēsturē, redzam, ka progresīvās tendences tās attīstībā saistītas ar Artūru Bobkovicu. 

15 “Latviešu Mūzika” nr. 8 (1970) | Hronika / Arvīds Bomiks
HRONIKA 
Sastādījis A. Bomiks 
LATVIJAS PSR MŪZIKAS DARBINIEKU UN KOLEKTĪVU JUBILEJAS 1968. GADĀ 
17. februārī Nopelniem bagātais kolektīvs LPSR Valsts Akadēmiskais koris sniedza savu jubilejas koncertu. Divdesmit piecos gados kolektīvs iemantojis plašu atzinību kā mūsu republikā, tā aiz tās robežām. Gan savas darbības apjoma un nozīmības, gan profesionālās meistarības ziņā Valsts Akadēmiskais koris ir ierindojams labāko Padomju Savienības koru kolektīvu vidū. Kolektīva māksliniecisko ievirzi veidojuši tā dibinātājs un pirmais diriģents LPSR Tautas mākslinieks Jānis Ozoliņš, vēlākajos gados Latvijas PSR un Gruzijas PSR Nopelniem bagātais mākslas darbinieks Jānis Dūmiņš un LPSR Nopelniem bagātais mākslas darbinieks LPSR Valsts prēmijas laureāts Daumants Gailis, kā arī viņu nenogurstošie palīgi Edgars Račevskis, Centis Kriķis, Ansis Alberings, Ilgonis Bumbieris un Oļģerts Cintiņš. Šodien kora mākslinieciskais vadītājs ir LPSR Nopelniem bagātais mākslas darbinieks Imants Cepītis un diriģenti Ilgonis Bumbieris un Ausma Morica. Plašs un daudzpusīgs ir Valsts Akadēmiskā kora repertuārs — tas aptver vairāk nekā 1200 dziesmu un lielas formas vokāli instrumentālus skaņdarbus. Par ilggadēju augsti profesionālo radošo darbību, panākumiem padomju kora mākslas propagandā, kā arī sakarā ar kolektīva divdesmit piecu gadu radošo darbību LPSR Valsts Akadēmiskais koris apbalvots ar LPSR Augstākās Padomes Prezidija Goda rakstu. #upisgood #space
2. janvārī aizritēja sešdesmitā dzimšanas diena vienam no mūsu republikas redzamākajiem komponistiem — LPSR Nopelniem bagātajam mākslas darbiniekam Jānim Ķepītim. Viņa daudzpusīgais talants izpaudies gan komponista, gan izpildītāja mākslinieka, gan arī pedagoģiskajā darbā. Gandrīz četrdesmit gadu ilgajā komponista darbības laikā radušies skaņdarbi visos mūzikas žanros — opera, divi baleti, divas simfonijas, oratorija, divi klavierkoncerti, koncerti arfai, mežragam, vijolei, čellam, simfoniskas svītas. Bagāts ir komponista devums kamermūzikas laukā. #space
Daudz no sava mūža J. Ķepītis atdevis pedagoģiskajam darbam — gan trīsdesmitajos gados, strādājot Rīgas Tautas konservatorijā, gan pēckara gados J. Vītola Latvijas Valsts konservatorijā, kur, vadot kameransambļa klasi, docents savu bagāto atskaņotājmākslinieka pieredzi kamermuzicēšanas žanrā nodod tālāk mūsu republikas jaunajiem mūzikas speciālistiem. J. Ķepītis ir arī aktīvs izpildītājmākslinieks. Trīsdesmitajos gados Jāzepa Vītola trio sastāvā J. Ķepītis daudz koncertējis gan Latvijā, gan arī aiz tas robežām — Parīzē, Helsinkos, Tallinā, Kauņā un citur, vienmēr gūstot augstu novērtējumu. Arī pašreiz J. Ķepītis nav pārtraucis savas atskaņotājmākslinieka gaitas un piedalās PSRS Mūzikas fonda Latvijas nodaļas rīkotajos autorkoncertos. 
18. februārī apritēja piecdesmit gadu, kopš dzimis kordiriģents Tālivaldis Bērziņš. Nozīmīgu darbu viņš veicis, vadot LPSR Valsts dziesmu un deju ansambli «Sakta», kā arī daudzus pašdarbības kolektīvus. Pašreiz viņš ir Valkas bērnu mūzikas skolas direktors, vairāku koru diriģents un rajona virsdiriģents. 
20. martā uz 60 dzīves gadiem atskatījās LPSR Nopelniem bagātais skatuves mākslinieks Edgars Plūksna. Pēc profesionāla mākslinieka gaitu sākuma 1940. gadā Edgars Plūksna uz mūsu operteātra skatuves radījis daudzus interesantus liriskos skatuves tēlus: Ļenski P. Čaikovska operā «Jevgeņijs Oņegins», Alfrēdo Dž. Verdi operā «Traviata», Zakin'o L. Bēthovena operā «Fidelio», Vladimiru A. Borodina operā «Kņazs Igors», Hercogu Dž. Verdi operā «Rigoleto», Almavivu Dž. Rosīni operā «Seviljas bārddzinis» un citus. Kā nenogurdināms padomju dziesmu propagandētājs E. Plūksna piedalījies daudzos mūsu skaņražu autorkoncertos republikas pilsētās un ciemos, kā arī radio un televīzijas pārraidēs. 
24. aprīlī sešdesmitā gadskārta apritēja dziedonim Artūram Vanagam. Jubilārs profesionālo izglītību ieguvis pie tādiem ievērojamiem vokālās mākslas meistariem kā Rūdolfs Bērziņš, Eduards Miķelsons, Eižens Vitings u. c. Jau ar pirmajām lomām (Vladimirs Borodina «Kņazā Igorā», Tamino Mocarta «Burvju flautā», Almaviva Rosīni «Seviljas bārddzinī»), ko A. Vanags atveidojis uz mūsu operteātra skatuves, viņš iemanto klausītāju ievērību. 
Pavisam no 1939. līdz 1964. gadam mākslinieks iestudējis vairāk nekā 50 lomu. Dziedoņa izpildījuma sirsnība, liriskās balss tembrālā pievilcība saistījusi klausītāju uzmanību arī pāri par sešiem simtiem radio un televīzijas raidījumos, kā arī daudzajos koncertos, kas notikuši Latvijas pilsētās un lauku rajonos. 
24. maijā Latvijas PSR Nopelniem bagātajai skatuves māksliniecei Helēnai Viļumanei apritēja sešdesmit dzīves gadi. Gandrīz puse no šiem gadiem māksliniecei ir saistīti ar LPSR Valsts Akadēmisko operas un baleta teātri, kur viņa strādā par koncertmeistari un ir piedalījusies ap piecdesmit operu iestudējumos. Arī ikviena operas solista panākumu pamatā ir daļa no Helēnas Viļumanes darba. Bez tam viņa veic arī plašu operas mākslas propagandistes darbu, kopā ar solistiem piedaloties neskaitāmos koncertos. Ar H. Viļumanes palīdzību sagatavoti A. Žilinska operas «Zelta zirgs», J. Ķepīša «Minhauzena precību», Jāzepa Mediņa un M. Zariņa «Zemdegu» un N. Grīnfelda operas «Mīla stiprāka par nāvi» iestudējumi televīzijā. 
27. maijā pazīstamais tubists, ilggadējais LPSR Valsts Akadēmiskā operas un baleta teātra orķestra mākslinieks un orķestra inspektors LPSR Nopelniem bagātais skatuves mākslinieks Jānis Upenieks atzīmēja astoņdesmito dzimšanas dienu. Pēc studijām Pēterburgas konservatorijā J. Upenieks darbojas P. Jurjāna vadītajā latviešu strēlnieku simfoniskajā orķestrī, bet ar 1918. gadu līdz pat aiziešanai pensijā (1962. g.) viņa darbs saistīts ar mūsu operas un baleta teātri. 
30. maijā LPSR Tautas māksliniekam Jānim Ozoliņam apritēja sešdesmit gadi. Komponists, pedagogs, diriģents un sabiedrisks darbinieks — tāds ir profesora Jāņa Ozoliņa darbības vēriens. Lielā Tēvijas kara gados J. Ozoliņš rada pirmos latviešu padomju masu dziesmu paraugus, kas cīnītājus pavadīja kaujās, kas tuvināja uzvarai pār fašistiskajiem iebrucējiem. Tagad dziesmu skaits jau sniedzas simtos. Ar J. Ozoliņa vārdu saistās LPSR Valsts mākslas ansambļa kora dibināšana un koncerti. Jānis Ozoliņš bija pirmais diriģents arī no Valsts mākslas ansambļa izveidotajam LPSR Valsts Akadēmiskajam korim. Kā visu Padomju Latvijas dziesmu svētku virsdiriģents J. Ozoliņš daudz palīdzējis mūsu koru kultūras izaugsmei. #upisgood #space Nozīmīga loma jauno mūziķu kadru sagatavošanā J. Ozoliņam ir arī kā J. Vītola Latvijas Valsts konservatorijas rektoram un mācību spēkam. J. Ozoliņa kordiriģentu klasē mācījušies pazīstami latviešu kora diriģenti: LPSR Nopelniem bagātais mākslas darbinieks LPSR Valsts prēmijas laureāts Daumants Gailis, LPSR Nopelniem bagātie mākslas darbinieki Gido Kokars, Imants Cepītis u. c. 
29. jūnijā apritēja piecdesmit dzīves un trīsdesmit radoša darba gadi Valsts Liepājas teātra muzikālās daļas vadītājam Ādolfam Reinberga m. Ar Liepājas teātri ir saistījušās visas jubilāra mūziķa gaitas — viņš veicis gan vijolnieka un operdiriģenta, gan mūzikas konsultanta un diriģentakormeistara pienākumus. A. Reinbergs piedalījies daudzu interesantu skatuves uzvedumu veidošanā. 
4. augustā LPSR Valsts filharmonijas solistam Konstantīnam Jegorovam apritēja piecdesmitā gadskārta. Pēc J. Vītola Latvijas Valsts konservatorijas beigšanas K. Jegorova radošā darbība saistās ar LPSR Valsts filharmoniju, kur viņš ar labiem panākumiem piedalās koncertos gan Rīgā, gan arī perifērijā. Solists vairākkārt koncertējis arī citās republikās. Sevišķi nozīmīgi bijuši koncerti, kurus K. Jegorovs sniedzis jaunapgūto zemju darbaļaudīm. 
5. augustā 70 mūža un 45 darba gadu jubileju atzīmēja ievērojamais zinātnieks, pedagogs, mākslas zinātņu doktors LPSR Nopelniem bagātais kultūras darbinieks Jēkabs Vītoliņš. J. Vītoliņš ir viens no mūsu republikas ievērojamākajiem mūzikas zinātniekiem — folkloristiem. Kapitālie «Darba dziesmu» un «Kāzu dziesmu» sakārtojumi un izdevumi, ievērojami pētījumi un raksti, kas skar latviešu tautas mūziku un citus mūzikas žanrus, kā arī latviešu mūzikas kultūras attīstības jautājumus («Emilis Melngailis kā mūzikas folklorists», «Par teksta un melodijas vienotību latviešu tautas dziesmās», «Par dažām latviešu tautas mūzikas iezīmēm», «Liepājas novada gadskārtu ieražu dziesmu melodijas», «Tautas dziesma latviešu mūzikas kultūrā un K. Barona saikne ar latviešu mūziku», pētījumi par Alfrēdu Kalniņu, J. Vītolu, E. Dārziņu u. c. publicējumi) — tie ir darbi, kas ierakstāmi latviešu mūzikas kultūras zelta fondā. J. Vītoliņš ir Latvijas PSR Padomju komponistu savienības valdes loceklis un muzikoloģijas sekcijas priekšsēdētājs, LPSR Zinātņu akadēmijas Valodas un literatūras institūta folkloras sektora vecākais zinātniskais līdzstrādnieks, aktīvs lektors, kas daudzkārt nolasījis zinātniskus referātus un lekcijas mūsu republikā, citās Padomju Savienības pilsētās, kā arī ārzemēs. J. Vītoliņš ir arī ļoti daudzu principiālu un dziļi profesionālu mūzikas kritiku autors. #space Ļoti ražīga ir bijusi J. Vītoliņa pedagoģiskā darbība mūsu konservatorijā no 1938. līdz 1962. gadam (ar'pārtraukumu no 1944. līdz 1946. gadam). Nozīmīgu darbu jubilārs veic arī kā PSRS Komponistu savienības mūzikas kritikas komisijas un tautas mūzikas daiļrades komisijas biroja loceklis. 
9. augustā piecdesmitā gadskārta apritēja LPSR Nopelniem bagātajam skatuves māksliniekam J. Vītola Latvijas Valsts konservatorijas docentam pianistam Hermanim Braunam — iejūtīgam solistam un koncertmeistaram, pedagogam un aktīvam mūzikas propagandistam. Koncertdarbību jubilārs uzsāk jau studiju gados, kad atklājas jaunā mākslinieka talanta spilgtums. Lielā Tēvijas kara gados H. Brauns aktīvi piedalās LPSR Valsts mākslas ansambļa un atsevišķu solistu koncertos, sniedzot neskaitāmus koncertus daudzās Padomju Savienības pilsētās. Pēckara gados H. Brauna darbs saistās ar J. Vītola Latvijas Valsts konservatoriju, kur viņa vadīto koncertmeistaru klasi un speciālo klavierklasi beiguši pāri par 200 pianistu. H. Brauns ir ar ļoti lielām darba spējām apveltīts mākslinieks, kas piedalījies daudzos koncertos, radio un televīzijas pārraidēs, konkursos gan kā solists, gan meistarīgs pavadītājs, vienmēr sniedzot augsti profesionālu skaņdarbu māksliniecisko traktējumu. #upisgood #space
21. augustā uz sešdesmit dzīves gadiem atskatījās LPSR Valsts Akadēmiskā operas un baleta teātra solists Hermanis Mikalajuns. H. Mikalajuna atveidoto lomu skaitā var minēt grāfu Almavivu («Seviljas bārddzinis»), Biondello («Spītnieces savaldīšana»), Trufaldīno («Mīla uz trim apelsīniem»), Vladimiru («Kņazs Igors»), Alfrēdo («Traviata»), Sinodalu («Dēmons»), Gvidonu («Pasaka par caru Saltanu»), Kņazu («Nāra»), Kasio («Otello») u. c. Mākslinieciski bagāti ir komisko un dzirkstoša dzīvesprieka piesātināto lomu atveidojumi. 
23. augustā 60 dzīves un 35 pedagoģiskā darba gadus atzīmēja Emīla Dārziņa speciālās mūzikas vidusskolas pedagogs LPSR Nopelniem bagātais pasniedzējs Izraelss Abramiss. Viņš devis lielu ieguldījumu mūsu republikas jauno vijolnieku kadru audzināšanā. levērojamāko I. Abramisa audzēkņu skaitā var minēt starptautisko konkursu laureātus R. Agoronjanu, J. Rīsinu, R. Lielmani, N. Rimska-Korsakova Valsts Ļeņingradas konservatorijas aspirantu S. Volkovu, LPSR Valsts filharmonijas solistu V. Ozoliņu u. c. Lielus panākumus gan mūsu valstī, gan arī ārzemēs izpelnījies I. Abramisa vadītais J. Vītola Latvijas Valsts konservatorijas vijolnieču ansamblis. 
15. septembrī uz 50 dzīves un 30 raduša darba gadiem atskatījās LPSR Valsts Akadēmiskā Jāņa Raiņa Dailes teātra muzikālās daļas vadītājs komponists Indulis Kalniņš. Viņa daiļradē nozīmīgu vietu ieņem teātra mūzika — vairākkārt ar saviem darbiem viņš cēlis Akadēmiskā J. Raiņa Dailes teātra izrāžu māksliniecisko līmeni. #upisgood #space Klausītāju uzmanību saistījuši ari Induļa Kalniņa vokālie darbi (dziesmas) un instrumentālā mūzika (galvenokārt skaņdarbi ērģelēm). Komponists rakstījis mūziku arī kinofilmām («Šķēps un roze», «Velna ducis», «Kapteinis Nulle»), radio un televīzijas raidījumiem. 
17. oktobrī piecdesmit gadi apritēja kordiriģentam Krišam Deķim. K. Deķa aktīvā kora diriģenta darbība saistījusies ar vairākiem mūsu republikā pazīstamiem koru kolektīviem, vislielāko ieguldījumu viņš devis mūsu republikas zēnu kora mākslas attīstībai — ilgus gadus vadot E. Dārziņa speciālās mūzikas vidusskolas zēnu kori, kā arī Rīgas Izglītības un zinātnes darbinieku arodbiedrības kultūras nama zēnu kori. K. Deķa vadībā E. Dārziņa speciālās mūzikas vidusskolas zēnu koris viesojies arī citās Padomju Savienības pilsētās. 
20. oktobrī septiņdesmit piektā gadskārta apritēja operdziedātājai Mildai Brehmanei-Štengelei. Izcilais mākslinieces talants — bagātās balss dotības, apvienotas ar temperamenta pilnu dramatiskās aktrises māku — iezaigojies vairāk nekā 80 operu partijās, kuras laikā no 1919. gada līdz 1953. gadam jubilāre atveidojusi uz mūsu operas un baleta teātra skatuves. #space Neaizmirstami ir Baņutas, Spīdolas, Karmenas, Aīdas, Dezdemonas, Toskas, Minnijas, Turandotas, Elizabetes, Salomes, Martas, Lizas un citi tēli. Izcilus panākumus māksliniece guvusi viesizrāžu laikā Maskavā Valsts Akadēmiskajā Lielajā teātrī (1928.—1932. g.), kā arī Somijā, Zviedrijā, Francijā, Itālijā, Vācijā. Ļoti plašs un daudzpusīgs ir dziedones koncertrepertuārs, ar kuru viņa iepazīstinājusi plašu klausītāju auditoriju. Nozīmīgs ir arī M. Brehmanes-Štengeles — vokālās pedagoģes un operklases režisores sniegums J. Vītola Latvijas Valsts konservatorijā. 
24. decembrī apritēja 50 gadi, kopš dzimis viens no mūsu republikas aktīvākajiem muzikologiem un publicistiem Arvīds Darkēvics. Savos kritiskajos rakstos un lekcijās jubilārs galveno uzmanību velta padomju komponistu darbu analīzei un propagandai. Aktīvu padomju mūzikas propagandas darbu A. Darkēvics izvērsa, strādādams par Radiokomitejas galveno mūzikas redaktoru un LPSR Valsts filharmonijas direktoru. Ar 1959. gadu jubilāra darba lauks saistās ar žurnālu «Māksla» — sākumā izpildot mūzikas daļas vadītāja, bet pašreiz — žurnāla atbildīgā sekretāra pienākumus. Nozīmīga ir A. Darkēvica lektora darbība PSRS Mūzikas fonda Latvijas nodaļas rīkotajos komponistu autorkoncertos, kultūras universitātēs, skolas, klubos u. c. 
27. decembrī uz 50 dzīves gadiem atskatījās LPSR Valsts Akadēmiska operas un baleta teātra soliste Auguste Klinka. Māksliniece piedalījusies daudzos radio un televīzijas raidījumos, tomēr viņas galvenā uzmanība ir pievērsta operas teātrim, kur māksliniece ar dziļu, patiesu, bet taja paša laika vienkārši atturīgu tēlojumu atveidojusi Dezdemonu, Violetu, Džildu, Mimi, Co-čo Sanu, Mikaēlu, Margarētu, Elzu, Tamāru, Marfu, Jolantu, Tatjanu, Saulcerīti un citus skatuves tēlus. #space

LATVIJAS PSR MŪZIKAS DARBINIEKU UN KOLEKTĪVU JUBILEJAS 1969. gadā 
14. aprīlī ar Darba Sarkanā Karoga ordeni apbalvotais Latvijas PSR Valsts Akadēmiskais operas un baleta teātris atzīmēja 50 gadu jubileju. 1919. gada 23. janvārī pirmo reizi priekškaru vēra pirmais latviešu profesionālais operteātris («Padomju Latvijas opera»), kam turpmākajā pusgadsimta ilgajā darbības laikā bijusi liela loma latviešu mūzikas kultūras attīstībā. Šeit uzvesta pirmā latviešu klasiskā opera un balets, pirmoreiz izskanēja pirmā latviešu padomju opera un balets. Piecdesmit gados teātris iestudējis daudzus ievērojamus latviešu klasikas un latviešu padomju, brālīgo republiku komponistu, krievu un Rietumeiropas klasiķu, kā arī mūsdienu aizrobežu komponistu darbus. Teātra kolektīvs izveidojies par vienu no spilgtākajām mākslinieciskajām vienībām mūsu zemē. 
28. decembrī J. Vītola Latvijas Valsts konservatorija atzīmēja piecdesmit gadu jubileju. Konservatorijas absolventi — komponisti, muzikologi, izpildītājmākslinieki — pianisti, vokālisti, stīgu un pūšamo instrumentu speciālisti, kora diriģenti, aktieri, kā arī mūzikas pedagogi un režisori ir attīstījuši un palīdz tālāk veidot latviešu profesionālo mākslu un izpildītājkultūru. Pēckara gados vien konservatorijas absolventu skaits sniedzas pāri tūkstotim. Daudzi konservatorijas'absolventi izveidojušies par ievērojamiem mūzikas speciālistiem, kas guvuši ievērību ne tikai mūsu zemē, bet arī ārzemēs. 
Pašreiz J. Vītola Latvijas Valsts konservatorijā mācību procesu, metodisko un zinātnisko darbu 15 katedrās vada 151 mācību spēks, no tiem 9 profesori, 22 docenti, 60 vecākie pasniedzēji. Konservatorijas pedagogu vidū ir daudzi ievērojami Padomju Latvijas mūziķi un skatuves mākslinieki. Sakarā ar konservatorijas jubileju Latvijas PSR Augstākās Padomes Prezidijs ar Goda rakstiem apbalvojis PSRS Tautas mākslinieku profesoru Jāni Ivanovu, LPSR Tautas māksliniekus profesorus Jēkabu Mediņu, Ādolfu Skulti, Jāni Ozoliņu, kā arī ilggadējās konservatorijas darbinieces E. Cīruli» V. Dreiku, A. Jozuu, E. Ozolu. 
10. janvārī piecdesmit dzīves un trīsdesmit darba gadi apritēja pianistei Tijai Gobai. T. Gobas pianistes darbība ir plaša. Atzīmējams viņas darbs J. Vītola Latvijas Valsts konservatorijā. Daudz T. Goba strādājusi arī kopa ar L. Vīgneru, E. Tonu, H. Medni un citiem diriģentiem, bijusi koncertmeistare lielākas formas vokāli instrumentālu skaņdarbu iestudēšanā un atskaņošanā, apliecinot savu iejūtīgo pavadītājas un ansambļa partneres talantu. 
19. februārī piecdesmitā gadskārta apritēja LPSR Nopelniem bagātā kolektīva Latvijas Radio un televīzijas simfoniskā orķestra māksliniekam klarnetistam Arnoldam Popem. Blakus darbam orķestrī mākslinieks bieži spēlējis solo un arī dažādos kameransambļos. 

21. martā sešdesmit gadu apritēja pianistei Soņai Mamjovai. Sākot ar 1947. gadu, S. Mamjova ir J. Vītola Latvijas Valsts konservatorijas koncertmeistare, bet pēdējos desmit gadus viņa veic koncertmeistares pienākumus LPSR Valsts Akadēmiskajā operas un baleta teātrī, apvienojot tos ar pedagoģisko darbu J. Mediņa mūzikas vidusskolā. 
14. aprīlī piecdesmit gadu apritēja diriģentam, komponistam un pedagogam Latvijas PSR Nopelniem bagātajam mākslas darbiniekam Mendelim Bašam. 
Kompozīciju M. Bašs mācījies profesoru Jāzepa Vītola un Ādolfa Skultes vadībā. Komponista ievērojamāko skaņdarbu skaitā var minēt oratoriju «Fašisma upuru piemiņai», «Poēmu vijolei un orķestrim», «Simfoniju — balādi», kora dziesmas «Nezināmā kareivja kaps», «Ceļmalas priede» u. c. Nozīmīgs arī M. Baša diriģenta darbs. No 1959. līdz 1961. gadam viņš strādā par diriģentu Daugavpils muzikāli dramatiskajā teātrī, bet no 1963. gada — Valsts Rīgas operetes teātrī. M. Baša pedagoģiskā darbība noritējusi Jāzepa Mediņa mūzikas vidusskolā (teorētiskās disciplīnas un speciālā kompozīcija), bet līdz pat šim laikam viņš ir J. Vītola Latvijas Valsts konservatorijas kora diriģēšanas, teorētisko priekšmetu un operas klases pedagogs. 
16. aprīlī sešdesmitā gadskārta apritēja pedagogam un pūtēju orķestra diriģentam Jānim Palkavniekam. Viņa mūziķa gaitas saistās ar dažādiem pūtēju orķestriem, kā arī ar mūsu operas un radio simfoniskajiem orķestriem. No 1949. gada sākas J. Palkavnieka mūzikas pedagoga — pūtēju orķestra vadītāja darbs. Ar 1961. gadu J. Palkavnieks strādā Jāzepa Mediņa mūzikas vidusskolā. 
8. maijā piecdesmit dzīves gadus atzīmēja muzikologam, komponistam J. Vītola Latvijas Valsts konservatorijas docentam LPSR Nopelniem bagātajam mākslas darbiniekam Viktoram Samam. Pēc J. Vītola Latvijas Valsts konservatorijas absolvēšanas 1952. gadā vairākus gadus V. Sams strādā par LPSR Valsts dziesmu un deju ansambļa «Sakta» māksliniecisko vadītāju, radot daudzus aranžējumus un ar folkloras materiāliem saistītas kompozīcijas, tajā skaitā arī lielākus etnogrāfiskus uzvedumus, no kuriem sevišķi atzīmējami «Ķekatas», «Kāzas» u. c. Ar V. Sama vārdu saistās daudzu mūsu republikas vokālo ansambļu darbība — vairākus gadus viņš vadīja LPSR Valsts filharmonijas vīru vokālo kvartetu, vīru vokālo kvartetu «Kvinta» u. c. V. Sams daudz darījis vokālo ansambļu māksliniecisko principu un to repertuāru veidošanā, kas lielā mērā saistīts ar tautas folkloru. V. Sams LPSR Zinātņu akadēmijas Valodas un literatūras institūta folkloras fondiem savācis ievērojamu skaitu tautas dziesmu un to variantu. Aktīva ir arī jubilāra zinātniskā darbība — viņa pētījumi veltīti latviešu revolucionārai folklorai, kadencēm un harmonijai E. Melngaiļa tautas dziesmu apdarēs, reformētam nošu rakstam, latviešu tautas mūzikas instrumentu modernizācijas problēmai, mūzikai un kibernētikai un citām tēmām. 
10. jūnijā sešdesmitā gadskārta apritēja dziedonei un muzikas pedagoģei Ernai Kukainei-Latiševai. Jau studiju gados, mācoties Latvijas konservatorijā profesora P. Sakša vokālajā klase, sakas E. KukainesLatiševas solistes gaitas Liepājas un Rīgas operas teātros. Sevišķi nozīmīgs ir darbs Liepājas operas-teātrī (1939—1950), kur māksliniece spilgti un pārliecinoši atveidojusi Tosku Pučīni «Toskā», Lizu Čaikovska «Pīķa dāmā», Tatjanu Čaikovska «Jevgeņijā Oņeginā», Čo-čo Sanu Pučīni «Čo-čo Sānā», Mikaēlu Bizē «Karmenā» u. c. Viņa piedalījusies arī vairāku operešu uzvedumos. E. Kukaine-Latiševa pazīstama arī kā kamerdziedātāja. Kopš 1955. gada E. Kukaine-Latiševa ir E. Melngaiļa Liepājas mūzikas vidusskolas pedagoģe. Viņas audzēkņu skaitā var minēt operas solisti Laumu Vanagu, estrādes dziedoni Z. Romanovski u. c. 
25. jūnijā sešdesmito gadskārtu atzīmēja LPSR Nopelniem bagātais skatuves mākslinieks vijolnieks Ēvalds Ozols. Jau studiju gados E. Ozols strādā pedagoģisko darbu Rēzeknes Tautas konservatorijā, bet pēc Latvijas konservatorijas beigšanas viņa darbs saistās ar Radio simfonisko orķestri. Lielā Tēvijas kara gados Ē. Ozols LPSR Valsts mākslas ansambļa sastāvā sniedz vairāk nekā 300 koncertus frontē un aizmugurē. Pēckara gados Ē. Ozols turpina darbu LPSR Radio un televīzijas simfoniskajā orķestrī. 
26. augustā vienam no izcilākajiem latviešu operdziedoņiem LPSR Tautas skatuves māksliniekam Pēterim Grāvelim apritēja piecdesmitā gadskārta. Pēckara gados, strādājot LPSR Valsts Akadēmiskajā operas un baleta teātrī, P. Grāvelis atveidojis ap 60 visdažādāko skatuves tēlu: Jāgo, Volfrāmu, Eskamiljo, Jelecki, Skarpiju, Oņeginu, Mazepu, Bolkonski, Rigoleto, Figaro, Lunu, Daumantu, Līdumu, Regutu, Uldi, Balto tēvu, Matveju un daudzus citus. Neskaitāmas reizes jubilārs piedalījies latviešu padomju komponistu autorkoncertos pie lauku darbaļaudīm — viņš ir aktīvs komponistu un dzejnieku radošā darba līdzveidotājs. Latviešu padomju vokālās mākslas meistara P. Grāveļa izcilais talants tālu pazīstams — Maskavā, Ļeņingradā, Kijevā, Viļņā un daudzās citās Padomju Savienības pilsētās, kā arī Polijas Tautas Republikā un Somijā. 
24. septembrī piecdesmit dzīves gadus atzīmēja kora diriģents, komponists un mūzikas pedagogs Arvīds Krastiņš. A. Krastiņš ir J. Vītola Latvijas Valsts konservatorijas kora diriģentu nodaļas pirmā izlaiduma absolvents, kas pēc konservatorijas beigšanas dodas darbā uz Cēsīm. Viņš ilgus gadus strādā par Alfr. Kalniņa Cēsu mūzikas vidusskolas direktoru, pedagoģisko darbu apvienojot ar Tautas kora «Vidzeme» diriģenta pienākumiem. A. Krastiņa vadītais Raunas kolhoza «Sarkanais Oktobris» un rajona kultūras nama apvienotais koris piedalījās 1955. gada Latvijas PSR literatūras un mākslas dekādē Maskavā, kur guva atzinīgu vērtējumu. A. Krastiņa vadībā sagatavoti komponistu J. Vītola, Jāz. Mediņa, L. Garūtas, A. Skultes lielas formas kora darbu atskaņojumi. Tagad, strādājot ar Cēsu 1. vidusskolas un pilsētas profesionāli tehnisko skolu jauniešiem, jubilārs apvieno diriģenta un mūzikas pedagoga specialitātes. Aktīva ir arī A. Krastiņa komponista darbība — viņa solo dziesmas, instrumentālās miniatūras un īpaši kora dziesmas vairākkārt skanējušas koncertos. 
23. oktobrī uz piecdesmit gadiem atskatījās pianists Viesturs Bišers. Viņa mūzikas pedagoga un koncertmeistara darbība saistījusies ar Cēsu, Jelgavas, Ventspils mūzikas vidusskolām, Valsts Rīgas operetes teātri, bet piecdesmito gadu sākumā V. Bišers kā solists un koncertmeistars piedalās arī LPSR Valsts filharmonijas rīkotajos koncertos. Pēdējie piecpadsmit gadi aizritējuši pedagoga darbā Jāzepa Mediņa mūzikas vidusskolā. 
28. oktobrī sešdesmitā gadskārta apritēja LPSR Tautas māksliniekam, PSRS Valsts prēmiju laureātam J. Vītola Latvijas Valsts konservatorijas kompozīcijas katedras vadītājam komponistam profesoram Ādolfam Skultem. 
Ādolfa Skultes komponista personība ir viena no spilgtākajām parādībām latviešu mūzikas kultūrā. Bagāts ir viņa skaņdarbu klāsts: četras simfonijas, divi baleti, simfoniskās poēmas, mūzika kinofilmām un teātra izrādēm, kantātes, kora dziesmas, solo dziesmas, skaņdarbi klavierēm un citiem instrumentiem, stīgu kvartets u. c. Ādolfs Skulte kā pedagogs turpina Jāzepa Vītola pedagoģiskos principus, kas balstās uz krievu klasiskās skolas, it īpaši uz N. Rimska-Korsakova veidotajām tradīcijām. #space Profesora Ā. Skultes ilggadējā pedagoģiskā darbība ir devusi latviešu padomju mūzikas kultūrai nenovērtējamu bagātību — veselu pēckara gadu komponistu paaudzi, kas palīdz tālāk attīstīt latviešu padomju mūziku. A. Skultes kompozīcijas klasi beigušo skaitā var minēt Ģ. Ramanu, R. Grīnblatu, V. Kaminski, E. Goldšteinu, A. Grīnupu, Imantu Kalniņu, R. Kalsonu, M. Bašu un daudzus citus šodien pazīstamus mūziķus. 
10. novembrī sešdesmit dzīves gadus atzīmēja J. Vītola Latvijas Valsts konservatorijas stīgu instrumentu katedras vadītājs LPSR Nopelniem bagātais mākslas darbinieks docents vijolnieks Voldemārs Stūresteps. 
Pēc Latvijas konservatorijas profesora A. Junga vijoļklases beigšanas un papildināšanās Prāgas konservatorijā V. Stūresteps no 1935. gada līdz 1944. gadam strādā Radio simfoniskajā orķestrī, sniedzot arī lielu skaitu solokoncertu, gūstot augstu kritikas vērtējumu. #upisgood #space Pēckara gados V. Stūrestepu redzam gan LPSR Valsts filharmonijas solistu vidū, gan arī spēlējot Radio un televīzijas simfoniskajā orķestrī. Ar 1951. gadu sākas V. Stūrestepa pedagoģiskā darbība E. Dārziņa speciālajā mūzikas vidusskolā, bet ar 1956. gadu — J. Vītola Latvijas Valsts konservatorijā, kur no 1961. gada viņš veic arī stīgu instrumentu katedras vadītāja pienākumus. Daudzi V. Stūrestepa audzēkņi guvuši panākumus republikāniskajos, Vissavienības, kā arī starptautiskajos konkursos — šo laureātu vidū var minēt Gidonu Krēmeru, Filipu Hiršhornu, Rasmu Lielmani, Voldemāru Girski u. c. 
13. decembrī septiņdesmit gadu apritēja vienam no vecākajiem mūsu republikas skaņražiem — Mārtiņam Jansonam. M. Jansona pedagoģiskā darbība sākas ar 1928. gadu dažādās Rīgas vispārizglītojošās skolās, bet kā diriģentu un vijolnieku viņu redzam Rīgas simfoniskajos orķestros. M. Jansona komponista darbība aptver gandrīz visus mūzikas žanrus. Var minēt divas simfonijas, astoņas simfoniskās svītas, divas simfoniskas poēmas, divas fantāzijas simfoniskajam orķestrim, divas uvertīras, divas operas («Pūt, vējiņi!» — pēckara periodā), koncertu vijolei un orķestrim, tautas dejas simfoniskajam orķestrim, ap septiņdesmit solo dziesmu, kora dziesmu un instrumentālu miniatūru. Pēckara gados uzrakstīta arī kantāte solobalsij ar Bruno Saulīša tekstu «Dzimtenei». 


16 “Latviešu Mūzika” nr. 9 (1972) | N. Grīnfelds
Nils Grīnfelds 
MŪZIKAS DZĪVE V. I. ĻEŅINA JUBILEJAS GADĀ 
Ļeņina gads izraisīja lielu sabiedriski politisku pacēlumu. #upisgood #space Ar to saistās daudzi sasniegumi tautas saimniecībā, zinātnē, kultūrā. Neskaitāmi ir jubilejas gada veikumi arī mākslas laukā. #space Visaugstāko atzinību — Ļeņina prēmiju — guva latviešu tēlotāju mākslinieku izcilais darbs — Salaspils memoriālais ansamblis, kurā iemiesots liels revolucionārā humānisma spēks. Vareni stimuli, no kuriem galvenais ir — mūzikā atainot lielo laikmetu, iedarbojušies uz komponistu daiļradi. Padomju patriotisms, komunisma mērķu cildenums, tautas revolucionārā pagātne, darba un cīņas varonība — lūk, dažas no idejām, kas spārnojušas komponistu domu, kas iemiesotas visdažādāko žanru mūzikā. Un tie ir patiesi monumentāli darbi, monumentāli pēc izteiksmes, monumentāli pēc nozīmes mūsu mūzikas vēsturē. «Tavu ideju gaismā cilvēces nākotne zvēro» — šie dzejnieka Ziedoņa Purva vārdi izsaka pamatdomu, ko ar lielu spēku iemiesojis Jānis Ivanovs savā pēc skaita trīspadsmitajā simfonijā, nosaucot šo darbu par «Cilvēcisko simfoniju» — «Symphonia humana». Šo citādi varbūt abstrakto apzīmējumu komponists konkretizē ar dzejas palīdzību. Melodeklamācijas veidā izklāstot katras daļas ievadā mūzikas programmatisko pamatu, autors ievirza klausītāja uztveri vajadzīgajā gultnē, attiecīgi to noskaņo. #space Simfonijas programma ietver revolūcijas pakāpenisko izaugsmi, ļeņiniskās domas dzīvinošo spēku, tautas ceļu uz gaišajiem laimes un taisnības kalngaliem, īstenojot Ļeņina novēlējumus. #upisgood #space Lielo, saviļņojošo tēmu komponists risina episki liriskā garā. Tās [tēmas] ārēji atturīgais dramatisms izpaužas dziļāko sirdsdomu muzikālā atainojumā. #space Salīdzinot ar citām pēdējos gados rakstītām simfonijām, «Symphonia humana» mūzikas valoda vienkāršāka un skaidrāka savā iztēlē. Liekas, ar visai simfonijai cauri strāvojošu melodiskumu komponists meklē tiešāku pieeju klausītāju uztverei. #space To arī prasa pati ļeņiniskā tēma, kas mākslā risināma vienīgi tautai skaidri saprotamiem un pieejamiem līdzekļiem. 
levērojama ir Marģera Zariņa iecere: savā «Operā uz laukuma» radīt jaunu muzikālās dramaturģijas veidu, sintezējot operisko un oratoriālo formu, apvienojot profesionālos un neprofesionālos izpildītājus, ar to tuvinot izrādes dalībniekus un skatītājus. #space Paši par sevi tāda veida centieni nav pirmreizīgi mūsu gadsimtā. Autors pats atzīst, ka viņu saistījuši plašie masveida uzvedumi Ļeņingradā, Maskavā un citās pilsētās pēcrevolūcijas gados, tādi kā «Izrāde par trešo internacionāli», «Atbrīvotā darba mistērija» un tamlīdzīgi. Bet šādu uzvedumu tradīcijas pēdējos gadu desmitos nav turpinātas, un radās doma ar to palīdzību demokratizēt vienu no sarežģītākajām mūzikas formām — operu. M. Zariņa darbs radniecīgs arī vēsturiskai hronikai, jo attēlo Krievzemes proletāriskās revolūcijas etapus no tās pirmsākumiem pagājušā gadsimta pēdējā ceturksnī līdz Oktobra uzvarai. «Operā uz laukuma» darbojas desmit solisti un simfoniskais orķestris. No pašdarbības kolektīviem piedalās — septiņi kori, kuriem dramaturģiskajā iecerē uzticētas dažādas funkcijas, personificējot gan strādnieku, zemnieku, zaldātu, latviešu strēlnieku grupas, gan veidojot visu izrādi virzošu «notikumu komentētāju» — kori. Viscaur darbā jūtama V. I. Ļeņina personība, lai arī viņa tēls uz skatuves neparādās. Izmantojot V. Majakovska dzeju un Dž. Rida dokumentālo nostāstu fragmentus, komponists paša veidoto libretu ietērpis lakoniskā, bet līdz ar to izteiksmes ziņā monumentālā mūzikā. Kā pats autors izsakās, viņš galvenokārt ņēmis vērā padomju masu dziesmu intonatīvos pamatus «ar tām raksturīgām fanfarveidīgām līnijām — motīviem, emocionāli kāpinātiem un vienlaikus ļoti vienkāršiem, lapidāriem»1. #space M. Zariņa «Operu uz laukuma» nav pa spēkam uzvest tikai vienam kolektīvam. Un nav šaubu, ka šāda visai vilinoši iecerēta darba iestudēšana sekmēs mūsu mūzikas dzīvi virzošu faktoru saliedētību, palīdzēs nostiprināt radošos kontaktus starp atsevišķām mūzikas iestādēm. 

V. I. Ļeņina simtgadei veltīti vairāki vokāli simfoniskie darbi. Galvenokārt tās ir dažāda apjoma kantātes, atšķirīgas ari pēc autoru rokraksta un izvēlētiem izteiksmes līdzekļiem. Autoram raksturīgos svinīgi monumentālos toņos ieturēta Ā. Skultes kantāte «Atbalss», kuras teksta autors ir dzejnieks Z. Purvs. Ar J. Vanaga vārdiem sacerēta A. Žilinska kantāte «Ļeņina doma varoņus sauc», kurā ir plašs melodiskais plūdums. L. Garūta pati sacerējusi tekstu savai kantātei «Sev, tev, visiem», risinot ļeņinisko tēmu sev tuvajā liriski pacilātajā skanējumā. #upisgood #space Sirsnīgi dvēseliska pēc ieceres ir O. Grāvīša kantāte «Ļeņina māte» ar M. Ķempes vārdiem. A. Elksnes dzejoli «Trīs vārpas» ņēmis par pamatu P. Dambis savam darbam, kur izmantoti īpatnēji jauni skanējuma līdzekļi. P. Dambis uzrakstījis arī dziesmu ar I. Lasmaņa vārdiem «Ir latvju tautai Ļeņins dzīvs». 
Visai iezīmīgas jaunas kora dziesmas ir Ģ. Ramana «Domas», V. Kaminska «Ļeņinam». No mazāk izvērstā jauno solodziesmu klāsta atzīmējams V. Utkina cikls baritonam ar klavieru pavadījumu. Daļa no jaunajām V. I. Ļeņina simtgadei veltītajām dziesmām ar panākumiem skanēja 1970. gada Dziesmu svētkos. Bet, rakstot šīs rindas, lielākā daļa no jaunajiem darbiem vēl nav atskaņota, un tālab to pilnīgāku sabiedrisko vērtējumu varēs sniegt tikai vēlāk. Jubilejas gadā ļoti rosīgā mūzikas dzīve neaprobežojas ar komponistu daiļradi. Tā ietver arī koncertus, operu un operešu izrādes, pašdarbības pasākumus, mūzikas mācību iestāžu darbu. Un daudziem jauniem skaņdarbiem bagātais jubilejas gads devis mums daudz atziņu par brālīgo republiku kultūras sasniegumiem, par kopējiem attīstības ceļiem, tādējādi stiprinot internacionālisma un tautu draudzības jūtas. Latvijā notika vesela virkne brālīgo republiku mūzikas festivālu. Tos atklāja, 1969./70. gada sezonu ievadot, Kirgīzijas PSR kultūras dienas Latvijā. Gan Rīgā, gan republikas rajonos septembra otrajā pusē notika daudzi Kirgīzijas mūzikas kolektīvu un solistu koncerti. Klausoties tautas instrumentu ansambļa spilgtos priekšnesumus, novērtējot smalkjūtīgās dziedones Salimas Bekmuratovas mākslu, bija jādomā, cik daudz padomju iekārta devusi šai agrāk apspiestajai Vidusāzijas tautai! Kirgīzija, kam pirms revolūcijas nebija savas profesionālas mūzikas, šodien attīsta nacionālo operu, sarežģītus instrumentālus žanrus, izauklējusi savus komponistus un kvalificētus mūziķus izpildītājus ... Lūk, Ļeņina partijas nacionālās politikas panākumi, luk, brālīgo padomju tautu interešu kopības un savstarpējas palīdzības izpausme! 
Novembrī tikāmies ar Omskas kultūras nedēļas dalībniekiem. Kādreizējā Sibīrijas nomale, Dostojevska katorgas vieta, īsts tuksnesis kultūras ziņā, šodien ved uz Latviju savu simfonisko orķestri, kori, ievērojamus māksliniekus un komponistus ... Atkal padomju kultūras izcils apliecinājums! 
Dziļi iespaidi saglabājās no Ļeņingradas mākslinieku vieskoncertiem 1970. g. janvārī. #space levērojamais kolektīvs — Ļeņingradas Filharmonijas simfoniskais orķestris uzstājās savu diriģentu — A. Jansona un N. Rabinoviča vadībā, iepazīstinot rīdziniekus gan ar krievu un ārzemju klasiku, gan ar visai iezīmīgiem Ļeņingradas komponistu darbiem. Spilgtā atmiņā palika V. Salmanova «Oda Ļeņinam», A. Petrova mūzika baletam «Pasaules radīšana» (sacerēta pēc 2. Efela zīmējumiem), jauno autoru Balaja, Voroņina, Faļika, Belova daiļrade. Ļeņingradiešu koncertus, kurus noklausījās arī republikas rajonu mūzikas mīļotāji, kuplināja slavenās Gļinkas kora kapelas (F. Kozlova vadībā) un vairāku izcilu solistu līdzdalība. No pēdējiem īpaši iepriecināja lieliskā dziedone N. Jureņeva, kas kamerdziedājumu veica iespaidīgā ansamblī ar smalkjūtīgo pianisti T. Saltikovu. Kā aizvien, rīdzinieki silti uzņēma sen jau pie mums iemīļoto klaviervirtuozu P. Serebrjakovu, kam lieli nopelni arī latviešu pianistu audzināšanā. Februārī notika padomju patriotiskās mūzikas skate, kurā nozīmīga vieta bija Baltijas kara apgabala Dziesmu un deju ansambļa priekšnesumiem diriģentu A. Daņilova un J. Raskina vadībā. Patīkami atzīmēt vairāku mūsu republikas komponistu — J. Ivanova, J. Ozoliņa, A. Žilinska, I. Jerjomina, G. Ordelovska, V. Rumjanceva, J. Glagoļeva darbu panākumus šai skatē. Skatē uzmanību saistīja Latvijas PSR Televīzijas un radio simfoniskā orķestra koncerts. L. Vīgnera vadībā atskaņoja cīņai par mieru veltīto Ā. Skultes Pirmo simfoniju, kuras izjustā mūzika apliecināja nezūdošu svaigumu. Klausītāji iepazinās arī ar jaunu skaņdarbu — J. Līcīša oratoriju «Jūs pārnācāt». Šis darbs, kas ataino latviešu revolucionāro strēlnieku cīņu gaitas, lai arī ieturēts visumā tradicionālās formās, ar savu solīdo, melodiski saturīgo skaņrakstu apliecina nenoliedzamu sasniegumu autora daiļradē. Sezonas noslēgumā jūnijā Rīgā notika Lietuvas PSR mākslinieku koncerti. 
Bet par grandiozāko jubilejas gada pasākumu kļuva PSRS tautu mākslas svētki, kas aptvēra visas brālīgās republikas, apmainot mūzikas kolektīvus, kad visā plašajā Padomju zemē tauta iepazinās tuvāk ar labākajiem sasniegumiem mūzikā, ar izcilākajiem atskaņotājmākslas un komponistu daiļrades paraugiem. Mūsu republika uzņēma viesus martā. levērojamais kolektīvs— PSRS Valsts simfoniskais orķestris atskaņoja Sostakoviča Divpadsmito simfoniju, kuras mūzika ataino Ļeņina tēlu, Oktobra revolūcijas atmosfēru. Šo darbu diriģēja komponista dēls — jaunais apdāvinātais mākslinieks Maksims Šostakovičs. J. Svetlanova vadībā ar LPSR Valsts Akadēmisko kori orķestris izpildīja svinīgi pacilāto A. Holminova «Dziesmu par Ļeņinu» — šo padomju mūzikā iespaidīgāko vokālo sacerējumu par lielo revolūcijas vadoni. Neparasto koncertu papildināja vēl R. Ščedrina Otrais klavierkoncerts paša autora vērienīgajā priekšnesumā — savā laikmetiski saasinātajā rakstībā un enerģiski trauksmainajā emocionalitātē visai iezīmīgs darbs. PSRS tautu mākslas svētkos uzņēmām vēl Igaunijas PSR Akadēmisko vīru kori G. Ernesaksa vadībā, kā arī tādus izcilus solistus kā Maskavas pianists J. Fliērs, armēņu vijolnieks 2. TerMergerjans, azerbaidžāņu dziedonis Ļ. Imanovs, igauņu ērģelnieks R. Ūsveli u. c. Intensīvi PSRS tautu mākslas svētkos piedalījās arī mūsu republikas pārstāvji. Latviešu tautas deju ansamblis «Daile» ar panākumiem viesojās Krievijas Federācijas pilsētās Kazaņā, Uļjanovskā, Kuibiševā, Saratovā, Volgogradā, Voroņežā, Rjazaņā. Piedaloties mākslas kolektīvu IV Vissavienības konkursā, kas aprīlī notika Maskavā, mūsu ansamblis «Daile» ieguva pirmo vietu. 21. aprīlī ar lieliem panākumiem dailēnieši uzstājās Kremlī. 
Maskavā un citās pilsētās koncertēja Padomju Latvijas pianiste I. Graubiņa, klavieru trio — V. Jancis, J. Svolkovskis un M. Villerušs. Mūsu mākslinieku gaitas aptvēra arī Aizkaukāzu (LPSR Valsts filharmonijas kamerorķestris T. Lifšica vadībā), Vidusāziju (R. Paula vadītais REO kolektīvs), kaimiņu republikas, Ukrainu un Moldāviju. Vieskoncertus vēl sniedza vijolnieks F. Hiršhorns, čelliste E. Testeļeca, ērģelnieks P. Sīpolnieks, dziedone I. Tiknuse. Valsts Akadēmiskā kora kolektīvs I. Cepīša vadībā viesojās pie Permas darbaļaudīm. Ne tikvien «Dailes» kolektīvs, bet arī solisti priecināja ar panākumiem konkursos. Rīgā notika Vissavienības stīdzinieku konkursi par V. I. Ļeņina piemiņai veltīto programmu labāko atskaņojumu. Te čellistu grupā pirmo vietu ieguva mūsu republikas pārstāve E. Testeļeca, bet no vijolniekiem otrajā vietā bija F. Hiršhorns. Tas liecina, ka mūsu abi jaunie meistari — jau starptautisko konkursu laureāti — neapmierinās ar gūtajiem panākumiem, bet turpina augt, aizvien pilnveidojot savu mākslu. #upisgood #space Filharmonijas soliste A. Svetlova ieguva diplomu vokālistu konkursā, kas notika Minskā. 
levērojams notikums bija vijolnieka Gidona Krēmera triumfs Čaikovska IV konkursā. Šis jaunais mākslinieks, kurš izaudzis Rīgā E. Dārziņa mūzikas skolā un absolvējis Maskavas konservatoriju pie D. Oistraha, bija jau izcīnījis ievērojamus panākumus agrākajos konkursos. Sadarbojoties ar savu dzimto pilsētu, G. Krēmers neilgi pirms konkursa uzstājās Rīgā sava pirmā skolotāja V. Stūrestepa 60 gadu jubilejā un ar Paganīni koncertu piedalījās kādā no Filharmonijas simfoniskajiem koncertiem L. Vīgnera vadībā. Katra tikšanās ar G. Krēmeru apliecināja viņa izcilo artistiskumu, dziļi nopietno attieksmi pret mākslu, arī potenciālo vērienīgumu. Un tagad, iegūstot pirmo vietu Čaikovska konkursa, G. Krēmers kļuvis par «pirmo vijoli» pasaulē ... 
Patīkami atzīt, ka Rīgas pedagogiem, visai mūsu republikas mūzikas kultūrai, kuras attīstību veicinājis gan G. Krēmera vectēvs, pazīstamais vijolnieks K. Brikners, gan viņa vecāki, Latvijas radio orķestra mūziķi Marianna un Marks Krēmeri, ir savs ieguldījums Padomju mūzikas panākumos. No paliekamiem iespaidiem Rīgas koncertdzīvē vēl jāatceras vairāku pirmoreiz vai reti dzirdētu padomju autoru darbu atskaņojumi, kā simfoniskam orķestrim sacerētā Hačaturjana «Oda Ļeņinam», Sostakoviča uvertīra «Oktobris», Ģ. Ramana Otrā simfonija, Imanta Kalniņa Otrā simfonija. L. Vīgnera vadītais Televīzijas un radio simfoniskais orķestris te atkal apliecināja savu nenogurstošo aktivitāti jaunas mūzikas propagandā. M. Baša autorkoncertā dzirdējām viņa pirms vairākiem gadiem sarakstīto, bet pirmo reizi atskaņoto monumentālo oratoriju «Fašisma upuru piemiņai», kas dziļi saviļņoja ar savu izjusto, melodiski izteiksmīgo mūziku. #space

lepriecināja daudzi republikas mākslinieku un ansambļu sniegumi. Visi demonstrēja nopietnu, estētiski audzinošu programmu un meistarības izaugsmi. #upisgood #space To var teikt par J. S. Baha mūzikai veltīto Filharmonijas kamerorķestra koncertu T. Lifšica vadībā, pianistes Ilzes Graubiņas, vijolnieces R. Lielmanes, kamerdziedones I. Tiknuses, klavieru dueta N. Novikas un R. Harandžanjana un vēl citiem koncertiem. Skaista un pilnskanīga bija «Rīgas vasaras» programma. Dzintaru koncertzālē publiku priecināja divi pirmklasīgi kolektīvi ar ievērojamiem diriģentiem — PSRS Valsts simfoniskais orķestris G. Roždestvenska vadībā un Maskavas Valsts filharmonijas orķestris ar K. Kondrašinu priekšgalā. Vairākus viņu koncertus papildināja arī Padomju Latvijas spēki. G. Roždestvenskis, uzņemot savu vieskoncertu repertuārā J. Ivanova «Symphonia humana», ne tikvien veicināja jaunā darba propagandu, bet arī ierakstīja īpatnējus vaibstus muzikālā traktējuma principos. lezīmīgi bija K. Kondrašina vadītie G. Mālera Trešās simfonijas un Bēthovena Devītās simfonijas atskaņojumi ar vietējiem vokālajiem spēkiem — koriem un solistiem. Kā viesi pie diriģenta pults redzējām arī bijušo rīdzinieku A. Jansonu. Šeit nav iespējams atzīmēt visus Rīgas viesus, kas apmeklēja mūsu republiku un piedalījās Filharmonijas rīkotos koncertos. Tas viss veidoja bagātu kopainu mūsu koncertdzīvē. Gribas novēlēt, lai tās intensitāte, bagātība un saturīgums, kas sasniegts Ļeņina jubilejas gadā, būtu mēraukla arī tālākiem gadiem ... 
Un tagad par muzikālās sezonas iespaidīgo finālu — 1970. gada vasaras Dziesmu svētkiem. Šo svētku veltījums V. I. Ļeņina 100. dzimšanas dienai un Padomju Latvijas 30. gadadienai atspoguļojās gan saturīgajā, dziļajā un nopietnajā pieejā svētku gatavošanā, gan visai augstajā priekšnesuma līmenī divos lielos koncertos 19. un 20. jūlijā. #upisgood #space Maigā, izlīdzinātā skaņa, tīrā intonācija, priekšnesuma lokanība, sekojot diriģenta norādījumiem, — tas viss apliecina gan mūsu pašdarbības koru izaugsmi, gan koru kultūras veidotāju — diriģentu un pedagogu darba panākumus. #upisgood #space Ar daudzām skaistām dziesmām bagātinājies mūsu koru repertuārs. Svinīga noskaņa, silta liriska izjūta iezīmē Ļeņinam veltītās dziesmas — Aldoņa Kalniņa «Galvas noliecam» (A. Brodele), A. Žilinska «Mūžīgā uguns» (J. Osmanis), Ģ. Ramana «Domas» (J. Peters), — kuras saliedēti un aizkustinoši dziedāja desmittūkstoš lielais apvienotais koris. Nobeidzot visu koncertu, pacilāti himniski skanēja V. Kaminska «Zvērests» lielā pūtēju orķestra pavadījumā. #upisgood #space Tomēr, vērtējot jaunās dziesmas, jāatzīst, ka programmas sastādītāji nav varējuši izvairīties no zināmas vienveidības, kad vairākas pašas par sevi labas dziesmas pārāk līdzinās cita citai: gan pēc noskaņas, tempa, gan pēc kora rakstības veida. Atsevišķa problēma ir dažu jauno dziesmu melodiskā izteiksmība. Liekas, pārāka nosliece uz teksta deklamatorisku «priekšnesumu» dažkārt nomāc dziedājuma tīri melodisko daiļumu. Tā zināmā mērā nivelējas mūzikas visspēcīgākais komponents — melodija. Tādēļ jo pateicīgāk klausītāji uzņem ikvienu melodiski spilgtāku, iezīmīgāku dziesmu. Šoreiz  neapšaubāmi triumfēja J. Ozoliņa «Dziesmas ceļš» un M. Zariņa labi pazīstamā «Noktirne» no oratorijas «Cīņa ar Velna purvu». Lieliski melodiski plastiskās izteiksmības piemēri! Un paraugs jaunajiem komponistiem! ... Ar savu atjautīgo kora «instrumentāciju», dzīvo, raito skanējumu izcēlās arī A. Žilinska tautas dziesmas apdare «Vai dieniņi, miedziņš nāk» sieviešu korim.  no jaukto koru repertuāra sevišķi labi izskanēja divas vecas tautas dziesmu apdares: M. Gubenes efektīgā «Es uzkāpu kalniņā» un P. Jurjāna lieliskā Līgo dziesmu virkne. Visai pamācoši ir šādi masveida kora salikuma meistariski paraugi, kuru apguve būtu īpaši vērā ņemama mūsdienu komponistiem. Vēl no pēdējo Dziesmu svētku pamācošās pieredzes nav jāaizmirst panākumi, ko izpelnījās lielās kompozīcijas, kuras izpildīja apvienotie Tautas kori simfoniskā orķestra pavadījumā. Tā pavisam jaunus vaibstus Dziesmu svētku programmā iezīmēja fragmenti no operām — gan samērā vienkāršais Mednieku koris no Vēbera «Burvju strēlnieka» I. Kokara vadībā, gan dzirkstoši elegantā Mazurka no Moņuško operas «Apburtā pils» J. Dūmiņa vadībā un īpaši lielais fragments no A. Kalniņa «Baņutas» L. Vīgnera vadībā, kas aptver operas pēdējā cēliena lielāko daļu. Te pelna uzslavu visi Tautas koru kolektīvi un apvienotais Latvijas Televīzijas un radio un Liepājas simfoniskais orķestris. Nevar neatzīmēt arī Liepājas mūzikas dzīves ilggadējā iedvesmotāja diriģenta V. Vikmaņa līdzdalību šo svētku programmas sagatavošanā. Tas iedrošina nākotnē Dziesmu svētkos uzvest arī veselas oratorijas un operas. Un te gribas nožēlot, ka pietrūka uzņēmības un enerģijas 1970. gada Dziesmu svētkiem sagatavot arī M. Zariņa skaņdarbu «Opera uz laukuma». Vēl pie spilgtākiem Dziesmu svētku iespaidiem pieder apvienoto pūtēju orķestru uzstāšanās, arī viņu uznākšana — bezmaz tūkstoš cilvēku lielajam orķestrim uzmaršējot skatuves priekšplānā un paceļot savas skanīgās, mirdzošās taures ... Un tieši brīvā dabā, meža ielokā var izbaudīt šāda skanējuma poēziju! Žēl, ka pūtēju orķestris spēlēja tik maz: J. Ozoliņa lapidārais «Muzikālais lozungs» un Cerņecka maršs «Ļeņina aicinājums» (programmā neprecīzs tulkojums: pareizāk būtu «Ļeņiniskais iesaukums») tikai «ierosināja apetīti» uz šādu mūziku... Atkal pamācošs piemērs nākošajiem Dziesmu svētkiem un arī visiem mūzikas dzīves organizatoriem. Kāpēc pēdējos gados tik nevērīga attieksme pret pūtēju orķestriem, kuru izglītojošo, audzinošo lomu augsti vērtējuši gan Rimskis-Korsakovs, Čaikovskis un citi krievu klasiķi, gan latviešu mūzikas vecmeistari? Kāpēc nedz Rīgā, nedz citās pilsētās nenotiek vasaras dārzos regulāri pūtēju orķestru koncerti? Mums ir tādi lieliski kolektīvi kā Baltijas Kara apgabala pūtēju orķestris, arī vairāki Tautas kolektīvi, kuri apliecināja savu meistarību speciālā skatē — sacensībās 13. jūlijā Apgabala virsnieku namā. Mums ir lieliski speciālisti šai nozarē — J. Ozoliņš, J. Raskins, G. Ordelovskis, A. Krisbergs, kvalificēti pūtēju orķestru vadītāji daudzos rajonos, ir komponisti, kas prot un grib rakstīt mūziku pūtēju orķestrim. To visu var un vajag izmantot daudz plašāk un «saimnieciskāk» tautas estētiskās audzināšanas labā. 
Grandiozie 1970. gada Dziesmu svētki, kur piedalījās 13 500 dziedātāju un 4000 dejotāju, apliecināja mūsu mākslinieciskās pašdarbības izaugsmi, kas to padara par svarīgu tautas estētiskās un sabiedriskās audzināšanas spēku. #upisgood #space Profesionālu līmeni mūsu republikā sasnieguši 25 Tautas kori un 20 pašdarbības deju ansambļi. Dziesmu karā spožus panākumus guva jauktie kori «Daile», ko vada G. Kokars, un LVU studentu koris «Juventus» D. Gaiļa vadībā. Zīmīgi, ka blakus šiem Tautas koriem pirmo vietu ieguva arī Cēsu skolotāju koris «Beverīna» I. Kokara vadībā. Šo un vēl daudzu citu kolektīvu sniegumi dziesmu karā nepārprotami liecina par mūsu pašdarbības koru mākslinieciskā līmeņa pacēlumu, par lielu un auglīgu darbu, ko tie veic tautas estētiskajā audzināšanā. #upisgood #space Vislielāko atzinību pelna mūsu čaklie kordiriģenti, kuru saime pēdējos gados guvusi spēcīgu papildinājumu ar jauniem, padomju augstskolās izaugušiem kadriem. 

Jubilejas gadā manāmi aktivizējušies mūsu labāko pašdarbības koru kontakti ar klausītājiem. Kolektīvi regulāri piedalās koncertdzīvē, viesojas ārpus republikas, arī ārzemēs. Tā 1970. gadā sieviešu koris «Dzintars» viesojās Cehoslovakijā, vīru koris «Dziedonis» — Polijā, Popova radiorūpnīcas vīru koris «Auseklis» — Polijā. Savukārt mūsu republikā ciemojās Cehoslovakijas skolotāju sieviešu koris un Polijas dzelzceļnieku vīru koris. 
Dziesmu svētku laikā un Ļeņina piemiņas gadā dzirdētais repertuārs vēlreiz apliecināja reālistiskās, visiem saprotamās mūzikas nedalīto uzvaru, tās pārākumu pār dažādiem «modernisma» izpaudumiem, kuri nespēj izteikt spēcīgas, tautu saviļņojošas revolucionāri humānistiskas jūtas un idejas. #dysphemism Pārliecinājāmies arī par pilsoniski aktuālās, politiski saturīgās tematikas nozīmi, par tās auglīgo, stimulējošo ietekmi uz komponistu daiļradi, uz mūziķu un klausītāju kontaktiem. Ar to Ļeņina jubilejas gads palīdz vēl vairāk nostiprināt veselīgās, patiesi progresīvās tendences mūzikā, ietekmējot tās tālāko attīstību arī nākamajos gados. 

1 «CoßercKan My3biKa», 1970, N° 6, 15. lpp. M. 3apiiHb. TeaTp — Ha ruioma/ib, k Hapo,ny. 

17 “Latviešu Mūzika” nr. 9 (1972) | A. Klotiņš
PAR MŪZIKAS VIRZIENIEM BALTIJAS PADOMJU REPUBLIKĀS 
Šī raksta galvenais uzdevums — sistematizācija. Tas ir mēģinājums apkopot esošās atziņas par latviešu, lietuviešu, igauņu mūzikas stilu beidzamajos gadu desmitos, atrast vienu otru papildu raksturojumu un uzskicēt virzienu attīstības ainu. Baltijas republiku mūzikas beidzamā divdesmitgade ir jau mūsu muzikoloģijā pietiekami skaidri fiksēta un aprakstīta, lai būtu iespējams šo periodu vispārināt un to aplūkot padomju un cittautu 20. gs. mūzikas klasikas fonā. Ir pienācis laiks iet tālāk par empīriskiem raksturojumiem un arī mūsu tuvākajā apkārtnē notiekošos muzikālos procesus saukt tajos vārdos, kuri ir vispārpieņemti (vai arī uz laiku tiek lietoti) mūzikas pasaulē. Lai to varētu, ir nepieciešams atrast idejiski estētiskos avotus ikvienam stilam, metodei un virzienam, ir nepieciešams svarīgākās parādības salīdzināt ar radniecīgām parādībām citās mūsdienu mūzikas kultūrās vai citos mākslas veidos, kā arī atrast savstarpējās ietekmes un mijiedarbību. Šoreiz tikai pašās galvenajās līnijās jācenšas noskaidrot, kādi vadošie virzieni raksturoja mūsu mūziku 40. gadu beigās; kas principiāli jauns šai ziņā parādījās sekojošajos gadu desmitos; kādas tālākas izmaiņas ir pārdzīvojuši kā iepriekšējie, tā arī jaunie virzieni, par ko tie ir kļuvuši šodien. Stils, metode, virziens — šie ir trīs centrālie jēdzieni mākslas zinātnē un estētikā, taču to izpratne pagaidām nav pilnīgi vienāda, nav viennozīmīga. #space Tā, piemēram, vienu un to pašu jēdzienu (piemēram, stilu) viens autors attiecina uz mākslas saturu, cits — uz formu utt. Lai nebūtu pārpratumu, šie trīs jēdzieni tiks lietoti tikai tajās nozīmēs, kādas tiem ir izstrādājis mākslas zinātņu doktors A. Sohors rakstā «Stils, metode, virziens» 1965. gadā.1 Stils attiecas tikai uz mākslas darba formu, izteiksmes līdzekļu kompleksu, ar tā palīdzību komponists realizē savu iecerēto tēlu sistēmu. Metode ir mākslinieciskās atspoguļošanas paņēmiens, kas saistīts ar mākslinieka pasaules izjūtu. Nav grūti iedomāties pazīstamākās metodes — romantisko, reālistisko, impresionistisko, ekspresionistisko u. c. Virziens ir metode tās konkrētajā vēsturiskajā izpausmē un paveidā, piemēram, 19. gs. pirmās puses romantisms vācu mūzikā. 
Vispirms jautāsim, kas stila ziņā raksturoja Baltijas republiku mūzikas kultūru pirms diviem gadu desmitiem, ar ko iezīmējās 40. gadu beigu un 50. gadu sākuma muzikālā daiļrade. Atbildot uz to, būs jāatzīst, ka toreiz mūsu mūzikai bija raksturīga zināma daiļrades stilu vienādošanās un par vadošo kļuva virziens, kurš visai jūtami akcentēja iepriekšējo mūzikas laikmetu tradīcijas. Šis virziens stipri vien balstījās tajos izteiksmes paņēmienos un estētiskajā skatījumā, ko bija izstrādājusi gan nacionālā mūzikas klasika, gan arī tās svarīgākie avoti — 19. gs. krievu klasiskais mūzikas reālisms un Rietumeiropas romantisma klasiskie sasniegumi. Visredzamāk tas izpaudās simfonijā un citos simfoniskajos žanros. Uzplauka gleznaini aprakstošais programmatisms un ainaviski žanriskā simfoniskā metode; specifiski simfoniskās muzikālās dramaturģijas loma mazinājās, atdodot vietu episkam un žanriskam stāstījumam, — ir vietā runāt par simfonijas zināmu dedramatizāciju; simfoniskajā mūzikā pastiprināti ieplūda folkloras materiāls, pie tam galvenokārt citējumu veidā, sekojot Varenās kopas izstrādātajiem principiem. #space Kāds bija cēlonis šīm retrospektīvajām tendencēm? Tiesa, pēckara gados Baltijas republiku mūzikā liels īpatsvars bija vecākās — klasiķu paaudzes komponistiem: Artūram Kapam, Alfrēdam Kalniņam, Jāzepam Mediņam un citiem, kuri joprojām izkopa savas jau par klasiskām kļuvušās daiļrades stila tradīcijas. Tomēr tas nebija galvenais cēlonis. Tāpat kā visā padomju mūzikā, tradicionālistisko tendenču galvenais iemesls bija PSKP CX 1948. gada 10. februāra Lēmuma izkropļojums, administrējošā kritika, kura reālismu mūzikā identificēja ar programmatismu un atzina, ka iztēlojošs skaņuraksts ir pārāks par visiem citiem muzikālās izteiksmības paņēmieniem; tāpat kā tēlotājmākslā tika izplatīts uzskats, ka «peredvižņiku» māksla esot vienīgais īstais reālisms un tāpēc tā jāatdarinot, tā arī mūzikā par visvēlamāko daiļrades metodi uzlūkoja Varenās kopas reālismu. Lūk, dažas to gadu mākslinieciski redzamākās, stilistiski patstāvīgākās simfonijas, kurās arī tomēr ir izpaudusies laikmeta normatīvā estētika, — J. Juzeļūna Otrā simfonija (1949), J. Ivanova Sestā («Latgales») simfonija (1949), E. Kapa Otrā («Igauņu») simfonija (1954), A. Skultes Pirmā simfonija «Par mieru» (1954). 
Pazīstamais Ļeņingradas muzikologs H. Orlovs grāmatā «Krievu padomju simfonisms» kaismīgiem vārdiem runā par nelabvēlīgo ietekmi, ko tā laika mūzikas dzīves neveselīgā atmosfēra izraisīja gan visā padomju mūzikā kopumā, gan arī tās atsevišķajās nacionālajās skolās. Par nupat minētajām (un arī citām) nacionālajām padomju simfonijām viņš raksta: 

«.. . Pildīdamas svarīgu lomu padomju mūzikas nacionālo stilu uzplaukumā, tās nedeva jūtamu ieguldījumu simfoniskās metodes attīstībā un to lielo idejiski māksliniecisko uzdevumu risināšanā, kuri pēckara gados izvirzījās padomju mākslai.»1 

Ne gluži tik smagus pārmetumus H. Orlovs adresē J. Ivanova Sestajai un Ā. Skultes Pirmajai simfonijai, kurās viņš saskata un atzīst «centienus skart vērienīgu, konfliktējošu problemātiku»2. Tomēr, viņa vārdiem runājot, arī tās «nespēja aizpildīt pārrāvumu, kas bija radīts padomju simfonijas dabiskās attīstības līnijā; kara gadu sasniegumi, jaunu auglīgu ideju aizsākumi tika turēti zem pūra, iepriekšējā perioda vispārējais mākslinieciskais līmenis ne tuvu netika sasniegts» #Q [Ļeņingradas muzikologs H. Orlovs] 3. 
Tiešām, ar šodienas acīm atskatoties uz to periodu, nevar tajā nepamanīt jūtamu stila vienkāršotību un biklu turēšanos pie senajiem klasiskajiem risinājumiem. lepriekšējo gadu simfoniskās dramaturģijas sasniegumi īstenības aktuālo konfliktu atveidošanā tagad uz laiku izslīdēja no komponistu rokām, un jau pati lielās formas kompozīciju tematika vairījās šos konfliktus skart. #metonymy Zīmīgi, ka pat kara tēma, t. i., tā tēma, kurā tolaik ietvērās ļaužu izjūtu un domu dziļākie viļņojumi, uz zināmu laiku bija izzudusi. #space Simfonisma dedramatizācija noveda pie tā, ka simfonija arvien vairāk tuvinājās simfoniskajai svītai, bet instrumentālais koncerts (pirmā kārtā — lietuviešu), vairoties no konfliktējoša satura, aizvirzījās rapsodiskumā un nacionālās savdabības ārējās, dekorējošās izpausmēs. Pat dramatiski visvairāk izvērstajos tā laika skaņdarbos — Ā. Skultes Pirmajā un J. Ivanova Sestajā simfonijā — ir jūtams, ka iekšēji patstāvīgu iztēlojošu vai emocionāli ekspresīvu epizožu secīgs, pakāpenisks izklāsts tomēr dominē pār domas attīstību vienotā un nepārtrauktā, konfliktējošu pretmetu savijumā. Jāpasvītro, ka ar teikto nebūt netiek apstrīdētas minēto simfoniju mākslinieciskās kvalitātes. Komponistu izvēlētās (precīzāk — laikmeta apstākļu noteiktās) metodes ietvaros šīs simfonijas sasniedza ievērojamu estētisku rezultātu, tas it īpaši sakāms par J. Ivanova Sesto simfoniju — manuprāt, mākslinieciski vispilnīgāko tā laika simfonisko opusu. Nav šaubu, ka arī jau pati šo minēto simfoniju rašanās bija fakts ar svarīgu idejiski politisku nozīmi. Taču runa ir par to, ka, sekojot šai metodei, tradīcija un priekšteču pieredze ņēma virsroku pār laikmeta jaunās, aktuālās dzīves izjūtas atveidojumu, pār dzīves satura ietveršanu tiešākā, pagātnes māksliniecisko domāšanas formu mazāk nosacītā izteiksmē. Tādēļ šī metode nebūt netuvināja komponistus mūsdienu konfliktējoši dramatiskajam simfonismam, t. i., tai metodei, kura ir nepieciešama, lai specifiski muzikāli, simfoniski (nevis programmatiskā iztēlojumā) atveidotu mūsu laikmeta dzīves aktuālo problemātiku plašā filozofiskā tvērumā. Šis solis atpakaļ jeb — pēc H. Orlova vārdiem — pārrāvums simfonisma dabiskajā attīstībā ir labi redzams, ja salīdzinām J. Ivanova Sesto simfoniju ar viņa Piekto un pat Ceturto simfoniju. Tieši šīs pēdējās divas bija tās robežzīmes, līdz ar kurām latviešu simfoniskā mūzika pirmo reizi spēja filozofiski dramatiskā tvērumā pacelt mūsu laikmeta vērienīgās sociālās un psiholoģiskās tēmas — mūsdienu cilvēces attīstības gaitu, kara un miera antitēzi, aktuālās dzīves īstenības pretmetu drūzmā sevi apliecinātāju un dzīves progresu izcīnītāju cilvēka personību. #upisgood #space J. Ivanova Ceturtajā simfonijā «Atlantīda» (1941) šis saturs vēl bija šifrēts ar simboliku, tomēr konfliktu dziļums un dramatiskā kvēle pauda sava laikmeta kolīzijas. #space Kara iespaidu zīmogotajā Piektajā simfonijā īstenības mākslinieciskā atklāsme vairs nav simboliski šifrēta, ir tiešāka. Šī opusa valoda un dramaturģija sniedz laikmeta iezīmju jaunu un svaigu muzikāli žanrisko vispārinājumu, un šajā apstāklī ir simfonijas principiālais novatorisms, radošās metodes progresīvais raksturs. Atšķirībā no tā Sestajā («Latgales») simfonijā J. Ivanova metodi raksturo episks, žanriski ainavisks simfonisms, gleznaini aprakstošs programmatisms. Ja iepriekšējās simfonijas degpunktā bija sava laika personība, kura asi izjūt laikmeta komplicētību un pretišķības un kaismīgi iesaistās pretspēku cīņā, tad tagad cilvēka personības emocionālo pasauli nosedz tautas dzīves kā objektīva dotuma notēlojums, par skaņdarba galveno tēmu ir kļuvusi tautas pagātne — gan attāla, gan nesena — episkā, tautiski objektīvā pavērsienā. Tas ļauj atgriezties pie klasikā izauklētajām episkām un tēlojoši vēstošām izteiksmes formām. Komponists uz laiku atiet no sava laikmeta īstenības konfliktiem un atrod mierīgāku pamatu tajā noturībā, dvēseles skaidrībā un skatījuma objektivitātē, kura piemīt folkloriski tautiskai pasaules uztverei un kuru vispilnīgākās formās ir izslīpējusi A. Borodina un N. Rimska-Korsakova episki žanriskā simfoniskā metode. #space Arī J. Ivanova nākamajai — Septītajai simfonijai (1953), kura runā ne vairs par atbrīvošanās cīņām pagātnē, bet pievēršas šodienas jaunradoša darba tēmai, ir daudzējādā ziņā raksturīga minētā izteiksmes objektivitāte — individuāli psiholoģiskā elementa pakļaušana tautiski objektīvajam, lai gan kopumā šīs simfonijas tēlu loks ir visai plašs. #space Vēlreiz jāpasvītro, ka te nebūt netiek apšaubītas Sestās un Septītās simfonijas mākslinieciskās vērtības, bet tiek vienīgi norādīts uz tajās pielietoto metodi, kura manāmi atšķiras no J. Ivanova simfonisma attīstības pamatlīnijas. Ja jārunā par šo simfoniju mākslinieciskajām kvalitātēm šaurākā nozīmē, tad tās pieder pie stilistiski tīrākajiem un emocionāli estētiskā ziņā pašiem līdzsvarotākajiem komponista skaņdarbiem. #space Taču visas minētās simfonijas, kā arī virkne citu Baltijas republiku komponistu skaņdarbu 40. gadu beigās un 50. gadu sākumā veica kādu svarīgu idejiski estētisku uzdevumu, kuru nav ņēmis vērā H. Orlovs, bet kurš ir jāatzīmē, lai raksturotu toreizējo daiļrades virzienu. #space Balstoties uz vispārpazīstamajiem, jau iepriekšējā laikmetā izstrādātajiem tautiskuma izpausmes paņēmieniem, tāpat arī izmantojot episko elementu kā izseno tautas kopības izjūtas nesēju, šis virziens ieguva kādu izcili svarīgu un toreizējos pēckara dzīves stabilizēšanās vēsturiskajos apstākļos visai likumsakarīgu īpašību. Proti, ar šo nedaudz tradicionālo nacionāli klasisko virzienu (un jau ar tā folklorisko stilu) pašas jaunākās padomju tautas — Baltijas tautas — sevi apzinajās un sevi apliecināja kā savdabīgas sociālistiskas nācijas. Arī tāda ir šī mūzikas virziena nozīme, un tā redzama ne vien simfonijās, bet savdabīgi arī pirmajās latviešu padomju operās un baletos. #space Piemēram, Ā. Skultes baletā «Brīvības sakta» šis tautas jaunās dzīves pašapliecinājums visvairāk izpaudās ļoti viengabalainajā, krāšņajā un reprezentablajā nacionālajā stilā. Savukārt M. Zariņa operā «Uz jauno krastu» pēckara gadu lauku ļaudis, viņu cīņas un darbs tika pacelti tādā redzamā muzikāli estētiskā vispārinājumā, ka spēja piepildīt operas, t. i., visprasīgākā un augstāk attīstītā muzikāli skatuviskā žanra formu, un, lai arī tas realizējās samērā tradicionālā izteiksmes līdzekļu valodā, tomēr ar to tika sasniegts laikmeta dzīves liels pozitīvs apliecinājums. #upisgood #space Arī turpmākajos gados mūsu republiku mūzikā neizzuda tā daiļrades virziena iezīmes, kurš jau iepriekšējā laikmetā bija apstiprinājies kā tautas dzīves un centienu paudējs. #space Tas labi redzams strāvojumos, kuri turpināja izmantot nacionālā romantisma un it īpaši klasiskā reālisma metodes. Te ar zināmām tiesībām var pieskaitīt, piemēram, E. Kapa, G. Ernesaksa operas. Bet vēl spilgtāk tas izjūtams kora mūzikā, kur vēl līdz šai dienai stipras ir episkas kora (it īpaši vīru kora) dziesmas nacionāli klasiskās tradīcijas, kas pauž raksturīgo tautiski objektīvo dzīves uztveri. Šis kora mūzikas virziens nedaudz tradicionālā pavērsienā izteic senseno, katras tautas dzīlēs izaugušo visu vienkāršo un vīrišķīgo cilvēku kopības un solidaritātes ideālu, šim mērķim — tāpat kā vienmēr — arī tagad izmantojot raksturīgo tautiski episko izteiksmi. #space Tas uzskatāmi apstiprinās, piemēram, pat samērā jaunā latviešu komponista Valtera Kaminska skaņdarbos korim, kā arī dažu citu mūsdienu kora dziesmas meistaru jaunradē. Taču Baltijas republiku simfonisms drīz vien atteicās no šī virziena ar tā retrospektīvajām tendencēm. #space 1 Bet, pirms aplūkojam simfonisma tālākos sazarojumus, pieskarsimies vēl vienai H. Orlova tēzei. Šis autors raksta, ka 40. un 50. gadu mijā simfoniskās mūzikas nacionālais stils tika izprasts pārlieku šauri — kā folkloras motīvu ieviešana, sekojot pārbaudītiem Varenās kopas izstrādātiem paņēmieniem, un ka tas noveda pie nacionāli krieviskās izteiksmes krīzes padomju mūzikā. Tajā pašā laikā Baltijas nacionālajām mūzikas skolām, pēc H. Orlova domām, šāds stāvoklis neko nekaitēja, jo 

«te folkloras iedzīvinājums instrumentālā mūzikā bija pagaidām pieticīgs, šai jomā bija uzkrājusies nesalīdzināmi mazāka pieredze. Šīm skolām te nebija stabilu tradīciju, kas apjomā un nozīmīgumā kaut attālu līdzinātos krievu instrumentālās mūzikas gadsimtiem ilgajām nacionālajām tradīcijām. Šīs tradīcijas tikai sāka veidoties, un tādēļ komponistiem nedraudēja sastingums nacionāli stilistiskā kanonā. 1948. gada pasākumi krasi kāpināja viņu interesi par folkloru, pastiprināja nacionālās iezīmes instrumentālajā daiļradē, bet krievu klasiskā mūzika viņiem noderēja par spilgtu piemēru.»1 

Tāds viedoklis neliekas pareizs. Krievu klasiskā mūzika bija paraugs latviešu mūzikas nacionālā stila izstrādāšanai jau pagājušā gadsimta 80. gados (A. Jurjāna simfoniskās «Latvju dejas»). Nav tiesa, ka nacionāla instrumentāla stila tradīcijas mūsu gadsimta 40. gadu beigās Baltijas republikās tikai sāka veidoties, jo līdz tam laikam taču vairumu savu nozīmīgāko darbu bija jau devuši arī Alfrēds Kalniņš, Jāzeps un Jānis Mediņi, Artūrs Kaps, Heino Ellers un citi. Turklāt, ja pieņemam izplatīto uzskatu, ka Jāzepa Vītola simfoniskā svīta «Septiņas latviešu tautas dziesmas» (1903) ir pat ietekmējusi A. Ļadova «Astoņu krievu tautas dziesmu» (1905) stilu, tad jāatzīst, ka tādas nacionālā stila tradīcijas, kas «kaut attālu līdzinātos» — ja ne apjomā, tad nozīmīgumā — krievu mūzikas nacionālajām tradīcijām, mums 40. gadu beigās tomēr bija. #space Tādēļ arī Baltijas republiku mūzikai draudēja līdzīgs «sastingums nacionāli stilistiskā kanonā». Zināmā mērā tā arī notika. Nevar taču neatzīt, ka mūsu mūzikas kultūras — tai skaitā jaunrades nacionālā stila — attīstības līmenis jau toreiz ļāva sākt dziļāku tautiskuma un nacionālās savdabības formu izstrādāšanu. #space Taču prasības pēc obligātām nodevām pagātnei, ko toreiz uzstādīja nacionālā stila veidošanā, savā ziņā nobremzēja šo procesu. Folkloras izmantošana simfonijās citātu vai aptuvenu citātu veidā pat veicināja vispārējas antipātijas pret mūzikas nacionālo raksturu zināmā daļā jauno, antiromantiski noskaņoto komponistu, jo šādi nacionālās savdabības līdzekļi nepārprotami pauda ieprieksējā mūzikas laikmeta, iepriekšējā gadsimta mūzikas garu. Jaunu nacionālā stila formu izstrādāšana apstājās, un sastingums šai ziņā tika pārvarēts tikai vēlāk, kad komponisti no jauna droši un svabadi pievērsās nekanonizētiem folkloras paraugiem un uzsāka neortodoksālu to pielietojumu profesionālajā mūzikā. 
Sākot ar 50. gadu vidu, šis pēckara perioda nacionāli klasiskais virziens, ieguvis vispilnīgāko izpausmi simfonijas, simfoniskās poēmas un koncerta žanrā, dažu vidējās paaudzes komponistu daiļradē pāraug konfliktējoši dramatiskā, filozofiskā simfonismā. Šādu pavērsienu noteica, pirmkārt, atjaunotā interese par subjektīvi psiholoģisku izteiksmību mūzikā, par personības problēmu. Literatūrzinātnē neapstrīdama ir kļuvusi atziņa, ka 50. un 60. gadu padomju literatūras galvenā tendence ir bijusi cilvēka personības izvirzīšana uzmanības centrā. Varam teikt, ka līdzīgs process bija ne mazāk būtisks arī mūzikā. Simfonijas ceļš — vismaz viens no ceļiem — uz laikmeta saviļņojošo sociāli vēsturisko, filozofisko problēmu apguvi ir mūsu mūzikā gājis caur subjektīvās ekspresijas atjaunināšanu, caur psiholoģiskā elementa atraisīšanos. Tas arī saprotams, jo lielāka uzmanība personības iekšējai pasaulei ļāva traktēt visā daudzveidībā arī cilvēka vietu vēstures griežos, tā attieksmes pret sabiedrību, bet to jau parasti ari dēvē par filozofisko tematiku mūzikā. #space Ne velti starp J. Ivanova žanriski episko Septīto simfoniju un viņa pirmo filozofiski dramatisko opusu — Devīto simfoniju radās nepārprotami psiholoģiskā Astotā simfonija. Šis pavērsiens kļūst jo saprotamāks, ja atceramies, ka 40. un 50. gadu mijas simfonijās subjektīvais elements bija pakļauts tautiski nacionālās dzīves uztveres objektivitātei. Pat tur, kur komponisti tiecās runāt par personisko, individuālo, mūzika pauda tikai tipisko, vispārējo, bieži — episko. Šādu objektivitāti dažkārt uzskata par dzīves patiesības izšķirošo priekšnoteikumu, par mākslas ideālu. Taču jāievēro, ka šai objektivitātei ir arī ēnas puses — nepietiekama individualizācija, nevērība pret atsevišķo, specifisko. Ar episko vien mūzikā nevar pateikt visu nedz par sabiedrību, nedz par indivīdu, jo tas nesniedz pietiekamu diferenciāciju starp vispārējo un atsevišķo, tātad nespēj atveidot drāmu. 
Ka jau atzīmēts, šo objektīva elementa valdonību pār individuālo toreiz noteica iepriekšējā laikmeta estētisko normu un māksliniecisko līdzekļu kundzība, tai skaitā pārlieku cieša turēšanās pie krievu klasiskās mūzikas izteiksmes paņēmieniem. Retrospektīvās tendences aizkavēja intonatīvās atjaunināšanas procesu. Palika tikai viena iespēja — piesardzīgi atsvaidzināt tautiski nacionālā stila un 19. gs. beigu klasiskā reālisma sen aprobēto intonatīvo valodu, un šī iespēja tika godam izmantota. Meistarīgs skaņkārtiskais niansējums izraisīja tīkamu folkloras aromātu, izsmalcināja izteiksmi, bagātināja kolorītu. Taču mūzikas satura patiesa atjaunošanās notika tikai līdz ar intonatīvās domāšanas maiņu — tā piešķīra jaunu izteiksmību gan harmonijai, gan ritmam, gan formai. Interese par sava laika cilvēka iekšējo pasauli lauza ceļu vispirms lirikā. #space Un, ja atkal meklējam piemērus J. Ivanova simfoniskajā mūzikā, tad redzam, ka šis process bija pakāpenisks, — ne uzreiz atjaunojās liriski psiholoģiskā simfonisma vaibsti, kas kādreiz jau bija izpaudušies viņa Trešajā, bet pēc tam ar pilnu spēku Piektajā simfonijā. Šis pakāpeniskais subjektīvi psiholoģiskās ekspresijas padziļinājums izraisīja tādu izcilu un savdabīgu simfoniskā Andante paraugu kā viņa Astotās simfonijas trešā daļa, kur klasiski stingrajā emociju grožojumā mūs it kā apņem Baha un Hendeļa mākslas gars, tās vispārinātais patoss, svinīgi runājošas izteiksmes objektīvais kaismīgums. #space Jāatzīmē, ka arī turpmākajā daiļradē līdz pat mūsu dienām komponista lirikai joprojām nekļūst sveša arī objektīva izteiksme, ko uztveram gan kā klasiskus vaibstus, gan arī visbiežāk kā tautas mūzikas zemstrāvu. Te skaidri izpaužas viņa centieni sintezēt subjektīvu emocionalitāti ar ārpuspersoniskiem, nacionāliem ētiskiem un estētiskiem priekšstatiem. #space
J. Ivanova daiļradē šī jaunā intonatīvā — un reizē ar to arī tonālā, harmoniskā, polifoniskā, metroritmiskā — domāšana pirmo reizi ar pilnu spēku izpaužas viņa Devītajā simfonijā (1960). Vēl pirms tam 1958. un 1959. gada koncertsezonā tika par jaunu izpildīta un reabilitēta viņa Piektā simfonija. Arī nākamās — Desmitā, Vienpadsmitā un Divpadsmitā — virziena ziņā pieder pie mūsdienu filozofiski dramatiskā simfonisma. #space Bez programmas, bet it kā ar slēptu programmatismu tajās tiek skarti laikmeta lielie notikumi, mūsdienu pasaules un apkārtējās dzīves konflikti. To centrālā problēma — cilvēks mūsdienu pasaulē. Dzīves parādību un laikmeta vaibstu žanriskai vispārināšanai komponists tagad aktīvāk izmanto līdzekļus, kas izstrādājušies 20. gs. mūzikā: steidzinātu un asi kontrastainu metroritmisko pulsu, aktīvi motoriskas kustības formas, lineāru polifoniju utt. Tomēr viņa filozofiskais simfonisms saglabā ciešas saites ar romantisko metodi, un tas izpaužas raksturīgajā liesmaini kvēlajā emocionalitātē, tipiski romantiskajos kontrastos, harmonisko krāsu patstāvīgajā izteiksmībā, poētiskajā, nereti dziesmotajā noskanīgumā. No otras puses, J. Ivanova mūzikā pat visaugstākajos tās filozofiski dramatiskajos vispārinājumos ir izjūtama savdabīga liriski episkā un ainaviskā simfonisma zemaugsne ar tā iztēlojumu, stāstījumu, juteklisko krāsainību. #upisgood #space
Pie filozofiski dramatiskā problēmu simfonisma pieder arī Eduarda Balša «Dramatiskās freskas» vijolei, klavierēm un simfoniskajam orķestrim (1965), un daudz no tā, kas teikts par šo virzienu J. Ivanova daiļradē, var zīmēties arī uz lietuviešu meistaru. Taču abi komponisti ir nonākuši pie filozofiski dramatiskā simfonisma pa atšķirīgiem ceļiem, un tas nosaka individuālas atšķirības viņu daiļrades metodē: J. Ivanovs ir daudz radījis liriski episkā, ainaviskā simfonisma jomā, bet E. Balsis ir visvairāk pazīstams instrumentālā koncerta žanrā, un «Freskas» būtībā ir mēģinājums pārkausēt ierastās koncertmūzikas formas un līdzekļus konfliktējoši dramatiskā problēmu simfonisma mērķiem. Tādēļ «Freskās» nemeklēsim to ainaviskā simfonisma bāzi, par kuru var runāt pat pašos filozofiskākajos J. Ivanova opusos. E. Balsis lielā mērā atsakās no poētisku asociāciju valodas, skanējuma krāšņuma patstāvīgās lomas un poēmas veida stāstījuma, toties vairāk paļaujas uz specifiski muzikālajiem līdzekļiem: kontrastu dramaturģiju, instrumentālās faktūras izteiksmību, formas attīstības loģikas spēku. Citiem vārdiem, neraugoties uz sasprindzināto dramatismu, «Fresku» mūzika nezaudē it kā koncertējošu raksturu, sliecas uz diezgan abstrahētu, kā mēdz teikt, «absolūtas mūzikas» izteiksmību. Šīs īpašības tai piešķir nedaudz askētiska instrumentālisma un Brāmsu atgādinošas nopietnības vaibstus, kā arī liek atcerēties, ka E. Balsis pie liela stila filozofiski dramatiskā simfonisma ir nonācis caur instrumentālā koncerta formām. #metonymy Taču «Fresku» emocionālā atmosfēra kopumā izjūtama kā pilnīgi laikmetīga, tajā virmo šodienas pasaules pretmeti. 
Tādas ir spilgtākās izpausmes tam virzienam latviešu un lietuviešu mūsdienu mūzikā, ko var apzīmēt par filozofiski dramatisko simfonismu. Taču līdzās tam Baltijas republiku mūzikā nav izzudis arī gleznaini tēlojošais, liriski episkais simfonisms. Tā tradīcijas attīsta, piemēram, Ādolfa Skultes Trešā un Ceturtā simfonija, lai gan tajās jūtami izpaužas arī vispārināti dramatiskā simfonisma metode. Spilgtāko stilistisko un estētisko svaigumu šajās simfonijās rada raksturīgā gleznaini tēlojošā izteiksme, kam ģenēze postimpresionisma mūzikā. Ne tik daudz iedziļināšanās mūsdienu cilvēka subjektīvi emocionālajā, psiholoģiskajā pasaulē veido šīs mūzikas saites ar laikmetu, bet gan pirmā kārtā empīriski tiešais, vietumis it kā priekšmetiski tveramais ārējās pasaules parādību un norišu muzikālais iedzīvinājums. #space Gleznieciski krāšņos, dekoratīvi spilgtos aktuālās īstenības muzikālajos gleznojumos skan prieks un tīksme izjust krāsu, gaismas, kustību dzīvo realitāti. Un šajā ārpasaules empīrisko parādību aizrautīgajā tēlojumā izpaužas spilgti pozitīva dzīves uztvere, optimistisks laikmeta apliecinājums. Vēl redzamāk nekā simfonijās šī Ādolfa Skultes radošās metodes iezīme izpaužas viņa baletmūzikā, it īpaši baletā «Negaiss pavasarī» (1967). Simfonijā šī iezīme parādās līdzās minētajām liriski episkā, nereti arī vispārināti dramatiskā simfonisma tradīcijām, un tas dara komponista simfonijas stilistiski ne gluži viendabīgas. Līdzīgus daiļrades metodes vaibstus atrodam arī igauņu vecākās paaudzes komponista Vilema Reimana Pirmajā simfonijā. Pie gleznaini iztēlojoša, ainaviskā simfonisma pieder arī Eugena Kapa Trešā («Pavasara») simfonija. Radošās metodes ziņā tajā ir saskatāma zināma pēctecība Grīga idilliskajam romantismam. Nedaudz tradicionālā intonatīvā domāšana, kas savā veidā raksturīga gan A. Skultes, gan arī E. Kapa simfonijām, uzrāda, protams, neapšaubāmas saites ar tautas melosu. Taču par tautisko intonāciju stilistisko prototipu te kalpo tāds tautiskums, kurš ir jau ļoti būtiski, tā sakot, kultivēts un izsmalcināts nacionālā romantisma mūzikas virzienos, t. i., tā vai citādi disciplinēts un gludināts ar pagājušā gadsimta Eiropas mūzikas vispārējiem stilistiskajiem normatīviem — tonālajiem, harmoniskajiem, strukturālajiem utt. #space Manuprāt, tas nedaudz piešķir abu šo komponistu mūzikai estētiski retrospektīvu niansi, arī neraugoties uz pilnīgi aktuālo tematiku un tēliem. Taču ar to nav teikts, ka šādas muzikālās domāšanas ietvaros abi komponisti neveidotu katrs savu individuāli savdabīgu stilu. Veselā virknē mūsu republiku vidējās un vecākās paaudzes komponistu, kuru muzikālā domāšana nesaraujami saistās ar nacionālo romantismu un klasisko reālismu, tieši A. Skulte un E. Kaps ir individuāli spilgtas parādības. 

Citādā ievirzē ir attīstījies gleznaini iztēlojošais simfonisms Juļa Juzeļūna daiļradē, it īpaši viņa Trešajā simfonijā «Cilvēka lira» (1965). Lai gan šīs vokāli instrumentālās simfonijas pamatā ir E. Mieželaiša filozofiskā dzeja, tā nav pirmā kārtā filozofisks, bet gan poētiskas izteiksmes skaņdarbs. Un tas ir saprotami, ja ievērojam filozofisko pārdomu un vispārinājumu ciešo saistību ar tēlaini konkrētu, it kā priekšmetisku liriku dzejnieka grāmatā «Cilvēks». Jāatzīst, ka «Cilvēka liras» poētiskajā gleznainībā arī ir jūtams savdabīgs estētiskās uztveres priekšmetiskums. Tas izpaužas pirmā kārtā spēcīgā dabas izjūtā, ko mūzikā rada daudzās trihordu intonācijas, melodisko kontūru plastiskums un spilgtā asociatīvā tēlainība, kā arī harmoniju ornamentālā krāsainība. Šos labi pazīstamos tēlaini asociatīvā skaņraksta līdzekļus J. Juzeļūna mūzikā būtiski papildina viņa oriģinālā tonāli harmoniskā sistēma. Šī komponista paša izstrādātā sistēma, kas lielā mērā nosaka viņa skaņu audumu kā horizontālā (melodiskā), tā arī vertikālā (harmoniskā) dimensijā, kā zināms, ir lietuviešu folkloras senāko intonatīvi harmonisko īpatnību universalizācija un vispārinājums. #space Tādā veidā J. Juzeļūna mūzika vienojas ar tiem raksturīgajiem mākslas slāņiem, kuros ir atstājusi pēdas tāda estētiskā apziņa, kas vēl nav bijusi atbrīvojusies no gluži lietiskas, konkrēti priekšmetiskas estētiskās uztveres. Mūzika piesātinās ar tādu intervāliku, kas izsenis kalpojusi dabas izjūtas izteiksmei. Tas viss jūtami kāpina minēto pasaules uztveres priekšmetiskumu komponista mūzikā. #space Tomēr ne tikai tēlu plastiska tveramība iezīmē J. Juzeļūna Trešo simfoniju. Tai ne mazāk raksturīgas ir plašas tēlaini poētiskas asociācijas. Citiem Vārdiem, tās gleznainība ir ne vien vizuāla, bet arī asociatīvi simboliska, tā raisa priekšstatus par dzīves īstenības bagātību un krāšņo daudzveidību, izjūtu par iespējamo cilvēka esības piepildījumu saplūsmē ar dabu. Caur plastiski tvertiem dabas priekšstatiem likt sajust cilvēka esības universālo raksturu — tā var vienā teikumā raksturot vārdiem grūti izsakāmo priekšmetiskas tēlainības un simbolikas vienību, kas — tāpat kā E. Mieželaiša dzeju — caurstrāvo J. Juzeļūna simfoniju, un tieši šī iezīme to visvairāk tuvina impresionismam. Tomēr tās impresionistiskais un romantiskais poētiskums neparādās tikai kā gatavs dotums — kā tradīcija, betgan kā precīza izjūtas fiksācija, kā oriģināla un dzīva poētiskā atmosfēra, ko nosacījusi paša komponista tiešā dzīves uztvere un konkrētā iecere. Šī simfonijas izteiksmes savdabība turklāt raksturo ne tikai liriski kontemplatīvās lappuses, citiem vārdiem — kvartu un kvintu diatonisms veido ne tikai pastorāli (kā biežāk mēdz būt), bet ir pilnvērtīgs izteiksmes komponents arī trauksmaini enerģiskajos, heroiskajos un citos tēlos. 
Taču atzīmēsim, ka «Cilvēka liras» dramatisms nepārsniedz objektīva skatījuma ietvarus, tas nav filozofiski dramatisks simfonisms, kam pieskārāmies iepriekš. #space Te mūzikas noteicošais pamats ir gleznaina un žanriski tēlaina izteiksmība, kas aizvien meklē cilvēka personības un ārējās pasaules harmoniju. Nevis cilvēka iekšējās pasaules pretmetus un viņa pretrunīgo attieksmi pret ārpasauli tiecas ietvert šī mūzika, bet dzīvi, esību, dabu to viengabalainībā un personību kā šīs viengabalainības dabisku sastāvdaļu. Šādas objektīvas, panteistiski iekrāsotas izteiksmes tradīcija mūzikas attīstībā ģenētiski aizsniedzas vismaz līdz Borodinam. #metonymy Bagātinājusies impresionisma ietekmē, tā nebija sveša arī 20. gs. pirmās puses mūzikai. Taču «Cilvēka lirā» šai izteiksmei atjaunotu svaigumu piešķir ciešās saites ar tautas muzikālo domāšanu un tautisko simboliku — mākslinieciskā atspoguļojuma līdzekļiem, kas šodienas Lietuvā ir kļuvuši par aktuālām mākslas iezīmēm. Tas liek izjust šo skaņdarbu kā saturā un formā pilnīgi laikmetīgu parādību. 
Impresionisma iezīmes savdabīgā tautiski nacionālā pavērsienā raksturoja kora mūzikas spilgtāko stilistisko strāvojumu no 1955. līdz 1965. gadam. It īpaši tas sakāms par igauņu un latviešu kora daiļradi, kur šajos gados izveidojās pat jauns īpašs kordziesmas tips — gleznaini liriska kora impresija. Tās gleznainībā slēpās koloristisko harmoniju smalkajā niansējumā, kur daudzie piesātinātie akordi izvirzīja priekšplānā tieši fonisko harmonijas izteiksmību. #space Trauslo, intīmo noskaņu radīja visai apvaldītā liriskā jūtu izpausme, vairoties atklātas ekspresijas; trauslas liriskas noskaņas un sajūtas dominēja pār emocijām. Poētisko stāstošo raksturu nosacīja teksta smalkā poetizācija ar melodikas līdzekļiem — izsmalcināti plastiskas ritmointonācijas jūtīgi izsekoja katram dzejas vārdam, turklāt izraisot savdabīgu dabas tēlu impresionistisku tveramību. Tas tika sasniegts, starp citu, melodiski un harmoniski jūtīgi izceļot priekšmetiskām asociācijām bagātākos teksta vārdus. Līdzās tam visam šis kora dziesmas tips bija pilns tautas mūzikas aromāta — ne citātiem, bet tonāliem, intonatīviem un ritmiskiem elementiem. Šīs strāvas redzamākie pārstāvji bija Aldonis Kalniņš un Veljo Tormiss — pēdējais it īpaši ciklā sieviešu korim «Rudens ainavas», — taču tai pieskārās gandrīz visi kora dziesmu autori. 
Šis gadu desmits mūsu republiku kultūras dzīvē raksturojās ar akvareļglezniecības intensīvu uzplaukumu, ar noslieci uz intīmu izteiksmību lietišķās mākslas darinājumos un interjeru noformējumos. Uzplauka trausli liriska izteiksme un miniatūra forma dzejā, kas Igaunijā spilgti izpaudās «haika» formas lielajā popularitātē un jūtami iespaidoja vokālo liriku. 
Tas viss liecināja par zināmu sabiedriskās estētiskās apziņas noslieci, par tieksmi uz empīriski juteklisku, priekšmetisku īstenības estētisko uztveri, par zināmu sajūtu pozitīvismu, kurš savā ziņā tuvs impresionistiskai uztverei. 
Impresionistiskiem izteiksmes līdzekļiem ir redzama vieta arī V. Tormisa operā «Gulbju lidojums» (1966). Tajā pašā laikā šīs operas muzikāli poētiskais veidojums atšķiras no impresionisma kā metodes. Proti, šajā skaņdarbā valdošā impresionistiskā dabas uztvere, nepārprotamais «sajūtu pozitīvisms», kā arī savdabīgais visa notiekošā simbolisms — tas viss sniegts nebūt ne tiešā, viennozīmīgā uztverē un pārdzīvojumā, kā mēdz būt impresionisma klasiskajos paraugos. Mēs jūtam, ka autoram viss šis «impresionisms» kalpo tikai par raksturojuma līdzekli, jo mūzika skaidri pauž arī personāžu izjūtu un rīcības novērtējumu, un te slēpjas šīs operas intelektuālisms. Līdzīgs «netiešs impresionisms» nereti ir raksturīgs arī V. Tormisa vokālajām miniatūrām. 
Atgriežoties pie impresionisma metodes ietekmes kora mūzikā, jāatzīst, ka līdz ar jo smalkāku tās izstrādāšanu un izkopšanu arvien vairāk atklājas arī šīs metodes vienpusība, un, sākot ar 60. gadu otro pusi, tā vairs neveidoja šī žanra pamatstrāvu. 
Pievērsīsimies tiem Baltijas republiku mūsdienu mūzikas virzieniem, kuri jau 50. gadu vidū atteicās no romantiskās metodes. #space #metonymy
Šāda veida pārmaiņas daiļrades metodē arvien izriet no kvalitatīvi jaunas muzikāli estētiskās apziņas un tātad — arī jauna mākslinieciskā dzīves skatījuma. Pats vispārīgākais cēlonis šai muzikālās domāšanas atjaunotnei, ko realizēja virkne jaunās paaudzes komponistu, protams, bija jaunas sabiedriskās apziņas veidošanās. Dogmatisma kritika atbrīvoja jaunu radošu ideju un meklējumu straumi visās dzīves un apziņas sfērās. Arī zinātnē un mākslā atklājās jaunu, svaigu ideju avoti, kuri bija eksistējuši arī agrāk, bet vai nu bija palikuši nepamanīti, vai arī noklusēti. Mākslā, starp citu, tie bija 20. gadu padomju mākslas prakses un teorētisko ideju mantojums, kā arī zināma daļa no agrāk neievērotas 20. gs. ārzemju progresīvās mākslas. Mūzikas jomā lielāka radoša stimula un parauga lomu ieguva lielāko padomju mūzikas novatoru Sostakoviča, Prokofjeva un dažu citu daiļrade, kura tagad tika pamatīgāk apgūta. Muzikālā stila radikālajos jauninājumos toreizējā jaunajā komponistu paaudzē sava loma bija arī gluži vienkārši radošas atbrīvotības apziņai, jaunas muzikālas tehnikas apgūšanas priekam, kā arī citām mazāk būtiskām, tai skaitā arī atdarinātājām tendencēm. Ko īsti nozīmēja 50. gadu otrās puses jauno komponistu novatorisms? Lūk, redzamākie autori un opusi: Eino Tambergs — Concerto grosso (1956) un turpmākie darbi; 
Jans Koha — Simfoniskas prelūdijas (1956), Koncerts klavierēm un orķestrim (1958) u. c. 
Jans Retss — agrīnas simfonijas, Koncerts kamerorķestrim (1961); 
Romualds Grmblats — pirmās divas simfonijas (1955), balets «Rigonda» (1959); 
Aļģis Bražinsks — Pirmais koncerts klavierēm un orķestrim (1960); Arvo Pērts — agrīnie darbi līdz «Nekrologam» (1960). 
Kas bija tas jaunais, ko ienesa minētie komponisti? Stila ziņā šie autori, protams, nekad vienādi nebija, un jo atšķirīgākus ceļus viņi gāja turpmākajā daiļradē. Tomēr, kā jau tika minēts, viņus vienoja atteikšanās no romantiskās metodes. Kā tas izpaudās? 
Bieži vien šo komponistu mūzikas valodas īpatnības saskata kāpinātā kontrastainībā, intensīvākā attīstībā, aktīvas ritmikas lomas pieaugumā, un tādas īpašības tai tiešām piemīt. #space Bet varam jautāt: vai gan kontrastu polaritāte, ritmikas bagātība un intensīva attīstība pati par sevi nav raksturīga arī daudziem romantiskās mūzikas paraugiem, protams, ja neaprobežojamies tikai ar idillisko romantismu? Manuprāt, lai apzinātos minēto darbu un ar tiem saistītā mūzikas virziena novatorismu salīdzinājumā ar romantismu, ir nepieciešams ievērot kontrastu un kontrastainības jauno kvalitāti mūsu 50. gadu otrās puses mūzikā. Uz šādu kontrastu jaunu kvalitāti nereti norāda D. Sostakoviča mūzika jau viņa agrīnajā daiļradē, taču plašākā nozīmē tā ir raksturīga ievērojamai 20. gs. mūzikas daļai vispār. Proti: kontrastu pretnostatījumu polaritāte neromantiskajā mūzikā runā ne vairs par reālā un ideālā duālismu, bet par to, ka labais un ļaunais, laime un ciešanas, dzīvība un nāve ir nedalāmi, vienoti. Ar to jaunā mūzika pauž it kā stihiski materiālistisku dzīves uztveri, it kā vairāk noskaidrotu, mazāk iluzoru īstenības skatījumu. Sapņu un ilūziju patstāvīgais īpatsvars mūzikā krasi samazinās. Dzīves bauda, skumjas, sapņi, jūsma par skaisto — šīs pilnasinīgās romantiskās emocijas kļūst mūzikai maz raksturīgas. Ideāli noskaņojumi un tēli vairs nekalpo par patvērumu no īstenības pretstatiem, un ar to vispārējais mūzikas kolorīts kļūst skarbāks, it kā vairāk sabiezināts. #space Labskanīgumam, kā arī simetrisku struktūru un formu graciozitātei daudz mazāka loma. Šostakoviča, Honegera, Bartoka, Prokofjeva, Stravinska un dažu citu 20. gs. klasiķu darbu ievērojamā daļā, kuru tradīcijās izveidojās arī minētā Baltijas republiku komponistu grupa, šī kontrasta jaunā kvalitāte, caurvīdama vissīkākos skaņdarba audus, veido vienu no tām pamatiezīmēm, kas šos komponistus šķir no romantiskās metodes. Ir iespējams saskatīt arī citas — detalizētākas atšķirības. Piemēram, neraugoties uz visu dzīves uztveres subjektīvo raksturu, tās vispārinājums mūzikā iezīmējas ar kāpinātu intelektuālismu; #space mūsdienu pasaules pretrunu un konfliktu sprieguma saasinātā uztvere netraucē apzināties dzīves īstenību kā pārskatāmu, loģisku sistēmu. Un vēl: mūzikas paraugos redzamāku vietu aizņem liels skaits neitrālu detaļu, fons, kurš izceļ galvenos, būtiskos skaņdarba izteiksmes elementus; taču šodienas neromantiskajos mūzikas strāvojumos šādu neitrālu detaļu skaņdarbā ir daudz mazāk, — tematiskajai jēgai ir stingri pakļauti ne vien galvenie kopuma komponenti, bet arī detaļas. Tas redzams kaut melodikā. Proti, intonatīvā ekspresija ir kļuvusi patstāvīgāka, mazāk atkarīga no pierastākajām tonāli funkcionālajām saitēm, — melodiskie gājieni, to intervālika arvien mazāk tiek uztverta kā tonalitātes universālā, reglamentējošā likuma darbības sekas un kā kaut kas pats par sevi saprotams. #space Tas pats zīmējas arī uz ritmiku un struktūru — mazinās tipizētā melodiskā kustība un līdz ar to it kā palielinās intonatīvās izteiksmības «svars uz laika vienību», izteiksme atmet daudzvārdību un sabiezinās. #space Līdzās tam visam šo 50. gadu otrajā pusē izvirzījušos komponistu grupu dažādi ietekmēja 20. gs. mūzikas redzamāko pārstāvju individuālās daiļrades īpatnības un, protams, arī tipoloģiskās — konstruktīvisms, neoklasicisms utt. 
Šī jaunā mūzikas strāvojuma ietvaros drīz vien nodalījās trīs galvenās estētiskajā un stilistiskajā ievirzē skaidrākās līnijas. 
Pirmo no tām veido komponisti, kuri savā daiļradē bagāti sintezē 20. gs. mūzikas klasikas stilistiskos līdzekļus un izteiksmes paņēmienu ziņā paliek šīs klasikas ietvaros. Jaunākie piemēri beidzamo gadu daiļradē: E. Tamberga opera «Dzelzs māja», J. Kohas Otrā simfonija, Imanta Kalniņa Pirmā un Otrā simfonija, O. Barskova balets «Inku zelts», V. Barkauska daiļrades agrīnākā daļa. Šo stilistisko līniju līdz šim pārstāvējuši visi svarīgākie E. Tamberga un J. Kohas skaņdarbi. Tajā ietilpst arī minētie A. Pērta un R. Grīnblata agrīnie opusi. Otrā līnija, radusies 60. gadu sākumā, ir piesavinājusi daudz šaurāku 20. gs. mūzikas prakses daļu. Tā pakāpeniski apguva ekspresionisma izteiksmes paņēmienus, pēc tam arī dodekafonijas un sonoristikas līdzekļus. Te redzamākie piemēri ir A. Pērta galvenie skaņdarbi, sākot ar «Nekrologu» (1960), virkne R. Grīnblata kompozīciju — Koncerts klavierēm un orķestrim (1963), Trešā simfonija (1964), «Noktirne» stīgu orķestrim (1965), Ceturtā simfonija (1967). Šai līnijai pieslejas arī atsevišķi J. Rētsa (piemēram, Koncerts čellam ar orķestri) un K. Sinka (piemēram, kantāte «Pavasaris») darbi, taču ne galvenā šo divu komponistu daiļrades daļa. A. Pērta 60. gadu pirmajos opusos («Nekrologs», Perpetuum mobile) dodekafoniskais konstruktīvisms izpaužas tiešāk un klajāk nekā nākamajos (Pirmā un Otrā simfonija, Koncerts čellam un orķestrim). Tieši pēdējos Pērta darbos sonoristikas izteiksmes līdzekļi ar savu tiešo asociatīvo iedarbību veido pretsvaru no Vēberna tradīcijām aizgūtajam nacionālismam. Izveidojas savdabīgs izteiksmes duālisms: no vienas puses — izsmalcinātība un trīsami jūtīga emocionalitāte, bet no otras — skaņu tēlu psihofiziski asociatīva, pat rupji materiāla, naturālistiska iedarbība, kura it kā cenšas pārvarēt mūzikas valodas tradicionālo lielo nosacītību. Tas norāda uz ekspresionisma metodes ietekmi A. Pērta daiļradē. 

A. Pērta mūzikas pamatnoskaņojums nereti ir traģisks. Viņš savā muzikālajā apziņā it kā atlasa tieši tos īstenības objektus un parādības, kuri vairāk par citiem saviļņo mūsu laika cilvēku, uzstāda viņam pašus sāpīgākos jautājumus. #space Taču centieni aptvert un apjēgt dzīvi kopumā un vispārinājumā kā likumsakarīgu sistēmu A. Pērta mūzikā ne tuvu neizpaužas tik intensīvi kā filozofiski dramatiskā problēmu simfonisma pārstāvju darbos, tādēļ viņa daiļrade šim virzienam nepieder. To pašu var teikt arī par R. Grīnblatu, lai gan daži viņa opusi pretendē uz filozofisku tematiku, kuru formulējis pats autors (piemēram, Trešā simfonija) . Tiesa, tēlaini stilistiskās antitēzes, ko izraisa muzikālu kolāžu pielietojums, dažkārt A. Pērta darbiem tomēr piešķir koncepcionāli visai plašu saturu. Līdzās citiem izteiksmes mērķiem īstas vai šķietamas klasiskās mūzikas kolāžas A. Pērta darbos, manuprāt, dažkārt kalpo tam, lai pozitīvā formā paustu estētisko ideālu, jo ekspresionistiski vienpusīgajai viņa mūzikas izteiksmes līdzekļu pamatsistēmai gandrīz nav pa spēkam izraisīt pozitīvas emocijas un tēlus. Tā varam ievērot, ka šīs stilistiskās līnijas iekšienē veidojas centieni pārvarēt savu estētisko vienpusību. #space Trešā līnija, kas visspilgtāk ir izteikusies Jana Rētsa 50. gadu un 60. gadu pirmās puses jaunradē, arī attīsta vienu šaurāku 20. gs. klasikas estētiski stilistisko virzienu, taču ne to, ko A. Pērta un R. Grīnblata līnija. Tā attīsta žanriski objektīvā, klasiciskā instrumentālisma līniju, kuras saknes iesniedzas mūsu gadsimta pirmās trešdaļas mūzikas parādībās. Pēc pirmā pasaules kara romantisko ideālu sabrukums un ar to saistītie mēģinājumi atrast mūzikai tādus pozitīvus dzinējspēkus un kritērijus, kas atrastos ārpus indivīda psiholoģijas, vienā otrā gadījumā muzikālās izteiksmes centrā izvirzīja žanriskumu un īstenības parādību pasvītroti objektīvu aprakstījumu. #space Tas kādu laiku bija raksturīgs franču «Seši» grupas komponistiem. Radniecisks subjektīva psiholoģisma noliegums kādas harmoniskākas un «lietišķākas» pasaules uztveres vārdā ir saskatāms arī P. Hindemita konstruktīviskajās un neoklasiskajās tendencēs. Lūk, šīs parādības mūsu gadsimta mūzikā radīja minēto žanriski objektīvo, klasicisko instrumentālismu. Savdabīgi šāda tendence palaikam izpaudās arī S. Prokofjeva mūzikā. Tieši uz šīs metodes pamata ir veidojies pats iezīmīgākais Jana Rētsa jaunradē. #space Proti, J. Rētsa mūzikā īstenības parādību vispārināšanas ceļš nav pirmā kārtā liriski psiholoģisks, bet iet galvenokārt caur žanriskumu. #space Vienā gadījumā tas ir samērā vienkāršs, it kā žanriski iztēlojošs tautas sadzīves, kā arī darba ritmikas, mašīnu kustības un citu dinamisku mūsdienu dzīves procesu atveidojums. Bet nereti tas ir arī šo īstenības procesu augstāks žanrisks vispārinājums mūzikā, kas tiem piešķir apgarotību un rada viņa mūzikā klasiciska tipa objektivitāti. #upisgood #space Tas dažkārt notiek it kā neoklasicisku tendenču iespaidā, kā, piemēram, Koncertā kamerorķestrim vai Koncertā vijolei un simfoniskajam orķestrim. Taču arī šajos visvairāk klasiciskajos komponista opusos klasicisms nav izjūtams kā stilizācijas objekts, bet vienīgi kā paraugs intelektuālai disciplīnai, harmoniskai līdzsvarotībai un ārpuspersoniskai muzikālai izteiksmei. #space Šādu daiļrades virzienu neapšaubāmi pārstāv arī A. Bražinska Kamersimfonija, kas sarakstīta daudz vēlāk — 1967. gadā, kad klasiciskā objektīvisma tendences bija plaši izpaudušās arī citās padomju republiku nacionālajās mūzikas skolās. Varbūt tādēļ tajā šī virziena tipoloģiskās iezīmes jūtami dominē pār radoši individuālajām. Runājot par lietuviešu mūziku, šim virzienam jāpieskaita vēl viens otrs darbs, piemēram, Leona Povilaiša Sonatīne klavierēm (1965). 
Jūtami citāda attieksme pret neoklasicismu izpaužas vēl vienā līdzīgas ievirzes skaņdarbā — Edmunda Goldšteina Koncertā čellam un orķestrim (1963). Neraugoties uz radošās metodes līdzību, te neoklasicisma tendence izteicas klajāk, jo komponists daudz nepārprotamāk izmanto izvēlētā klasiskā modeļa — baroka stila intonatīvi ritmiskās iezīmes. Te izjūtama Stravinska neoklasicisma ietekme. 
Beidzamajos gados visi trīs šīs trešās līnijas redzamākie pārstāvji — Rētss, Goldšteins, Bražinsks — tiecas radošo metodi paplašināt un pārsniegt šī virziena ietvarus. #space Vislabāk tas redzams J. Rētsa jaunradē. Jāatzīmē, ka arī agrāk daļa viņa skaņdarbu neatbilda šai līnijai, kaut arī viņš ir bijis visspilgtākais tās izteicējs. Tādi bija, piemēram, Koncerts čellam un orķestrim, kā arī deklamatorijs «Kārlis Markss» (1964). Ar savu Sesto simfoniju, ja runājam par beidzamo gadu darbiem, J. Rētss jūtami tiecas uz filozofiski dramatisko simfonismu. Radošās metodes paplašinājums konfliktējoša dramatisma virzienā labi redzams arī Koncertā klavierēm un orķestrim (1968). #space Šajā skaņdarbā J. Rētsa mūzikas klasiciskie elementi iegūst jaunu veidu. Tagad tie krasi atšķiras no muzikālo tēlu un izteiksmes līdzekļu pamatrakstura un parādās kā atsevišķas dzidru saskaņu secības vai kā harmoniskas dzīves izjūtas piestrāvoti Vivaldi un J. S. Baha stilā veidoti mūzikas fragmenti. Šos klasiciskos elementus J. Rētss tagad izvirza kā estētiskas apbrīnas objektus, pasniedz tos kā izcilas estētiskas parādības, tātad klasicisma viengabalainā un harmoniskā dzīves izjūta komponistam joprojām ir sava veida ideāls, un līdz ar to viņš tuvojas tam kolāžas kā pozitīvās tēlainības nesējas traktējumam, par ko bija runa A. Pērta mūzikā. 
Filozofiski dramatiskā simfonisma centieni ir izpaudušies E. Goldšteina Pirmajā simfonijā (1967), lai gan tā saglabā arī agrākās neoklasiciskās metodes vaibstus. A. Bražinsks pēc minētās Kamersimfonijas uzrakstīšanas pievēršas arī visdažādākajiem citiem stila līdzekļiem, tai skaitā tiem, kas raksturīgi A. Pērtam un R. Grīnblatam. 
60. gadu otrā pusē parādās vēl jauni stilistiski strāvojumi, kas liecina par jaunām pārmaiņām komponistu un klausītāju muzikāli estētiskajā apziņā. To kopīgā un pati vispārīgākā iezīme ir šāda: mūzikas tēlu sistēma veidojas pirmā kārtā ne no kvalitatīvi jauniem izteiksmes elementiem, bet galvenokārt no agrāk jau pazīstamiem, kuriem tomēr ir atrastas būtiski jaunas savstarpējās attieksmes un jauni izteiksmes aspekti. Te zināmā mērā izpaužas K. Orfa ietekme. Šo jauno muzikāli estētisko ievirzi, kas strauji progresē, sākot ar 60. gadu otro pusi, raksturo pirmā kārtā plašāks un elastīgāks neoklasicisma traktējums, — dažādu stilu atveidojums kļūst par patstāvīgu tēlainības līdzekli. Tas redzams, piemēram, virknē Paula Dambja kora opusu — četras «Lauras dziesmas» ar Petrarkas vārdiem (1966), kora poēma «Džordāno Bruno sārts» (1965) ar Paula Ērika Rummo vārdiem. Bet šāda izteiksmes īpašība ir vēl raksturīgāka lielas formas oratoriāliem darbiem; te varam minēt P. Dambja oratoriju «Zilā planēta», A. Pērta «Credo». Taču arī grupa agrāk radušos Marģera Zariņa skaņdarbu savā veidā īsteno šo estētiski stilistisko principu. Dažādā intensitātē tas izpaužas viņa vokālajos kamerciklos «Partita iri barocco» un «Carmina antica» (abi 1963. g.), oratorijā «Mahagoni» (1964), operā «Sv. Maurīcija brīnumdarbs» (1964). Šāda veida vokāli orķestrālu fresku žanrs ar tā raupjajām, reljefām tēlaini stilistiskajām antitēzēm jau vien liecina par spilgtā 20. gs. mūzikas lielmeistara K. Orfa tradīciju radošu tālākveidojumu. Tajos šī žanra darbos, kur ne tikai mūzika skar dažādu laikmetu mākslas garu un stilistiku, bet arī pati tematika iedziļinās cilvēces vēstures kāpienos, neoklasicisms iegūst sevišķi jūtamu saturisku nozīmi. #space  raksturīga ir pieminētā P. Dambja oratorija «Zilā planēta» — muzikāli dramatiskos tēlos te atveidojas cilvēka domājošā gara attīstība cauri gadsimtiem. Seno dabas filozofu un vēlāko gadsimtu lielo domātāju tekstu atlase un muzikālā interpretācija tēlaini parāda to ceļu, pa kuru virzoties auga un pieņēmās spēkā cilvēka apziņa, arvien skaidrāk apzinot savu vietu Zemē, Visumā, dabā, sabiedrībā. Tāda radoša pievēršanās senatnes ētiski filozofiskajām un estētiskajām tradīcijām savdabīgi atspoguļo mūsdienās pieaugošo interesi par cilvēka personības jautājumiem. Un ir dabiski, ka šī interese, kas šodien piešķir savdabīgu aromātu ļoti daudzām kultūras nozarēm, rosina māksliniekus vērīgi ieskatīties arī lielajā cilvēka apziņas attīstības spogulī — pagātnes mākslas darbos. Tā rodas šis plaši traktētais neoklasicisms. Jauno estētiski stilistisko centienu nākamo iezīmi var formulēt tā: pretsvarā dodekafonā konstruktīvisma ietekmēm, kas tiecas novest muzikālo izteiksmi līdz visai bīstamai abstrakcijas pakāpei, novatorisms iet arī jutekliski tverama muzikāla tēla reabilitācijas virzienā, tas atjauno priekšmetiski plastisku un poētiski simbolisku asociatīvu tēlainību mūzikā. #space Tiesa, tas ir raksturīgi pirmā kārtā dažādu īsmetrāžas kinožanru (it īpaši dokumentālā kino) mūzikai — tātad t. s. lietišķajai mūzikai. Tomēr nedrīkst aizmirst, ka, teiksim, bezteksta kinoaprakstā par lietišķo vai tēlotājmākslu mūzikas izteiksmes loma nebūt nav tik visai pakārtota, tā nebūt nepilda tikai ilustratīvu funkciju. Turklāt šī tendence izpaužas arī patstāvīgos instrumentālos opusos, ne tikai tādos, kam sākotnēji bijis kāds blakus uzdevums, kā, piemēram, Fēliksa Bajora «Vitrāžas» simfoniskajam orķestrim (darbs komponēts kā lietuviešu vitrāžu izstādes muzikāls noformējums un ir šīs muzikāli estētiskās tendences ļoti spilgts paraugs). Tā vērojama arī vairākās P. Dambja kompozīcijās («Svētku mūzika») un visai izsmalcināti arī Kuldara Sinka daiļradē, piemēram, viņa Končertīno klavierēm un kamerorķestrim, kur, manuprāt, skaidri saklausāmi gan dabas tēli, gan arī savdabīgs iracionālu izjūtu priekšmetiskojums. asociatīvos mūzikas tēlos. 
Poētiskais īstenības skatījums, kas ir neatņemams šādam muzikālās tēlainības tipam, par jaunu un jaunā kvalitātē atdzīvina vienu otru romantisma metodes vaibstu. Te ir it kā pārmests tilts arī no tā tēlaini asociatīvā rakstības veida, kurš, krievu klasiskās skolas izraisīts un vēlāk impresionisma atsvaidzināts, plaši izpaudās mūsu kaimiņtautu klasiskajā, kā arī pēckara perioda gleznaini tēlojošajā simfonismā. Blakus minot, arī 60. gados — kā jau tika atzīmēts — šis gleznaini tēlojošais virziens ne vien neizzuda, bet, atsvaidzinoties ar vienu otru impresionisma vaibstu, nostiprinājās vairāku vidējās paaudzes redzamu komponistu daiļradē. Taču salīdzinājumā ar šīs caurviju līnijas iepriekšējiem etapiem tagad tajā vairāk akcentēta tieši skaņu tēlu plastiska tveramība, jauns savdabīgs sajūtu pozitīvisms mūzikā, un šiem mērķiem kalpo jaunākie tembrālās krāsainības līdzekļi, pat sonoristikas paņēmieni. Starp beidzamo gadu tendencēm kā viena no svarīgākajām ir jāatzīmē arī komponistu pieaugošā interese par folkloru un jaunā attieksme pret to. Vokālajā mūzikā tradicionālais apdares žanrs — lai gan tas turpina attīstīties — bieži atdod vietu samērā brīvākai kompozīcijai ar folkloras tekstu un oriģinālu, taču tautiski iezīmētu mūziku. #space Bet arī neatkarīgi no tā, vai tiek apdarināta īsta tautas melodija vai arī tās stilizācija, ir jūtams, ka komponisti ar jaunu rūpību tiecas ietvert folkloras īpatnības to īstajā, autentiskajā veidā. Te ir labi redzama atšķirība no tā nacionāli tautiskā stila, kurš bija mūsu mūzikai raksturīgs 40. un 50. gadu mijā. Toreiz mūzikas nacionālā īpatnība izteica pirmā kārtā katras tautas folkloras vispārējo raksturu, kopīgo kolorītu un šo izteiksmes vispārīgumu vēl pastiprināja vispārpazīstamie apdares paņēmieni, kas turpināja nacionālā romantisma un krievu klasiskās skolas tradicionālo, plaši zināmo pieredzi, — atcerēsimies daudzos Varenās kopas paņēmienus to gadu simfoniskajā mūzikā, un toreiz mūzikas kritika, piemēram, sevišķi uzslavēja to, ka J. Ivanovs savas Sestās («Latgales») simfonijas otrajā daļā, apdarinot tautas melodiju, esot turējies pie M. Gļinkas (!) paņēmiena. Arī vokālajos žanros tautas mūziku visbiežāk piemēroja visai ilgi slīpētam un Eiropas kopējās muzikālās izteiksmes normās «labi audzinātam» stilam — tā tas bija tiklab vairumā kora apdaru, kā arī vokālajā kamermūzikā. Un tā, tiecoties pēc vispārnozīmīgā un objektīvā tautas mākslā, agrākie folkloristiskie opusi atstāja novārtā daudz ko no tā, kas nosaka gan folkloras atsevišķo žanru, gan arī tās konkrēto paraugu savdabīgumu, svaigumu un izteiksmes trāpīgumu — aspektus, caur kuriem folklorā izpaužas ne vien tautas mākslas satura un izteiksmes objektīvais raksturs, bet arī personības (t. i., folkloras personāža) kā subjekta iekšējā, liriski psiholoģiskā pasaule. #space Un tieši šie aspekti izrādījās pieskanīgi tam jaunajam personības traktējumam mākslā, kas uzplauka ar 50. gadu vidu un par ko jau tika minēts. Tagad jaunie komponisti daudz vairāk uzmanības pievērš katra folkloras žanra, parauga vai izteiksmes tipa raksturīgajām intonācijām. Un šī tendence ietvert tiklab individuāli raksturīgo, kā arī atsegt autentisko, pirmatnējo izteiksmes veidu noved pie tā, ka komponistam vairs neliekas nepieciešami izmantot visu tautas melodiju pilnā apmērā, — viņš koncentrē uzmanību pie dažiem tautas mūzikā atrastajiem spilgti individuāliem elementiem un tos pakāpeniski izgaismo kompozīcijas attīstības gaitā. Protams, tautas mūzikas elementu svaiguma izjūta šodienas kompozīcijās rodas arī gluži vienkārši tādēļ, ka apdarināšanai arvien biežāk vairs nekalpo nacionāli romantiskais mūzikas stils, bet citi līdzekļi. Sava nozīme ir arī tam, ka komponisti nereti atrod senākus, romantisko apdaru neskartus folkloras paraugus. Folkloristisko skaņdarbu tradicionālais izteiksmes loks ir paplašinājies, un te pirmšķirīga nozīme ir bijusi 20. gs. muzikāli stilistisko līdzekļu pielietojumam arī šajos žanros. #space Un, kā tas ir bijis vienmēr, folkloras iesaistīšana jauna muzikāla stila lokā atjauno arī folkloristisko opusu estētisko saturu. 
Teiktais zīmējas pirmā kārtā uz V. Tormisa un P. Dambja folkloristiskajiem vokālajiem cikliem. Samērā mazāk pēdējos gados ir radies instrumentālu skaņdarbu par tautas motīviem, kuros būtu izpaudusies minētā jaunā attieksme pret folkloru. Te kā piemēru var minēt V. Barkauska Variācijas divām klavierēm par tautas tēmu. Jāatzīmē arī tas, ka dažos gadījumos tautiskuma traktējums kļūst it kā neoklasicisks — tautas mūzika vai klasisks tās apdares paņēmiens tiek traktēts kā stilizācijas objekts. Šādam žanram atbilst, piemēram, virkne Raimonda Paula estrādes dziesmu, kurās ir tautas teksti, folkloristiskā garā stilizēta melodika un pa tautas mūzikas elementam arī estrādiskajā pavadījumā. Šim žanram tuvas ir arī viņa improvizatoriskā kamerdžeza kompozīcijas tautiskā garā. Beidzot, sadzīves un dažkārt arī tautisks žanriskums beidzamajos gados jūtamāk ieplūst arī mūzikā teātrim, it īpaši mūzikla žanrā. #space Vairāk izsmalcinātā, stilizētā veidā tautisks žanriskums ir ietekmējis pat dažu mūsdienu jauno komponistu simfoniju stilu —  raksturīga ir Imanta Kalniņa Trešā simfonija, kuras izteiksmes veids pauž centienus pēc tiešākas, mazāk nosacītas un žanriski konkrētākas simfoniskās tēlainības, nekā tas parasts (un nekā tas bija arī šī autora divās pirmajās liriski filozofiskajās simfonijās, kā arī Koncertā orķestrim). Līdzīgus tautiskuma ceļus simfonijā meklē arī Anti Marguste. Neaizmirsīsim, ka estētiski stilistiskās izteiksmes paplašināšanās ar dažādu pagātnes stilu mūsdienīgiem iztulkojumiem jau daudz agrāk — 60. gadu pirmajā pusē — iezīmējās Marģera Zariņa daiļradē. #space Tādēļ tie jaunie latviešu komponisti, kuri tiecas it kā vienā sintētiskā stilā sakausēt klasikas un mūsu gadsimta mūzikas tendences, varēja sekot jau zināmai tradīcijai. 
Tādi ir novērojumi par Baltijas republiku mūzikas attīstību beidzamajos divdesmit gados. Tie, protams, neaptver visu. Sen pazīstamas, tradicionālas parādības muzikālajā jaunradē te netika aplūkotas. Savukārt no daudzajām novatoriskajām tendencēm tika skartas tikai tās, kuru estētiskā ievirze ir labi uztverama un mērķtiecīga un kuras stilistiski ir noskaidrojušās, ir perspektīvas. Protams, saskatīt un formulēt jaunu daiļrades virzienu nav nekāds vieglais uzdevums, un turklāt ne tik bieži rodas jauns virziens šī vārda īstajā nozīmē. Jo, ja virziens tiek uzskatīts par metodes vēsturiski konkrētu izpausmi, tad tas paredz jau pirmā kārtā nodalītu, iekšēji noslēgtu vēsturisku laika posmu. #space Taču divu gadu desmitu ietvaros runāt par šādu noslēgtu vēsturisku periodu var tikai visai nosacīti. Vieglāk ir formulējamas jaunas daiļrades metodes iezīmes, taču, ciktāl jauna metode saistās ar jaunu autora pasaules uztveri, ir grūti, balstoties tikai uz skaņdarbiem vien, pārliecinoši parādīt, ar ko īsti atšķiras šāda jauna uztvere. Samērā pateicīgs uzdevums ir komponista stila aprakstīšana, un varbūt tādēļ tieši šajā jomā Baltijas republiku mūzikas zinātne ir kaut ko paveikusi. Var rasties arī jautājums, kāda vieta mūsu republiku mūzikas attīstībā ir sociālistiskā reālisma metodei. levērojot, ka attiecībā uz mūziku šī estētikas kategorija ir pavisam maz izstrādāta, atbilde uz šo jautājumu prasītu speciālu teorētiski metodoloģisku pētījumu. Tomēr daži apsvērumi būs vietā. Kā tas tiek vispāratzīts, iepriekšējais gadu desmits sociālistiskā reālisma metodes attīstībā iezīmējās ar dažādu tautu un nāciju daiļrades savstarpēju bagātināšanos. Mūsdienu pasaules kultūras strāvas apmainījās ar gūto progresīvo pieredzi mākslinieciskās formas un izteiksmes līdzekļu jomā, pieauga sociālistiskās mākslas stilu un izteiksmes paņēmienu bagātība. Tieši tas, kā redzējām, raksturoja ari Baltijas republiku muzikālo jaunradi. Tie muzikālās izteiksmes jauninājumi, kas ienāk jaunu stilu un daiļrades metožu rezultātā, var bagātināt un jau ir bagātinājuši sociālistiskā reālisma metodi. Taču sociālistiskais reālisms ir plašāka kategorija nekā parasta daiļrades metode un nepieder pie tās pašas jēdzienu grupas, kur ietilpst parastās klasicisma, romantisma, reālisma utt. metodes. Ne velti sociālistiskā reālisma kategoriju bieži vien aizstāj ar jēdzienu «sociālistiskā māksla», ar to saprotot tādu mākslu, kas sekmē sociālistiskās sabiedrības mērķu sasniegšanu. Garīgajā sfērā tāds mērķis šobrīd ir vispusīgi attīstītas cilvēka personības veidošana. #space Tādēļ mūzika neatkarīgi no tās virziena un metodes šaurākā nozīmē kalpo sociālisma idejai arī visur tur, kur tā audzina cilvēkā tādas morālās kvalitātes, tādas estētiskās jūtas un gaumi, kuras ir komunistiskā ideāla cienīgas. #space Šis uzdevums aplūkotajā laika periodā ir bijis mūsu republiku komponistu un radošo organizāciju uzmanības centrā. Nav šaubu, ka arī novatorisma gars, laikmeta jauno iezīmju atsegšanas un izpētes centieni, kas ir redzami visdažādāko Baltijas republiku komponistu jaunradē, kopumā atbilst minētajai sociālistiskā reālisma mākslas attīstības pamatlīnijai beidzamajā gadu desmitā. Nav grūti saprast, ka tieši novatoriska māksla aicina uz priekšu, jo neļauj mūsu apziņai sastingt pierastajās domāšanas un emocionālās uztveres formās. #space Tā cenšas tvert mainošos dzīvi un arī veicināt tās progresīvu izmaiņu — pirmā kārtā mūsu apziņā. Taču šādā aspektā novatoriskai mākslai ir arī otra puse. Radikāli novatoriska mūzika nereti pamana un atspoguļo vienu vai otru jaunu būtisku iezīmi sabiedrības vai tās daļas psiholoģijā, bet tā parasti nespēj tikpat operatīvi ietvert šo jauno arī plašākā un universālākā īstenības filozofiski estētiskā koncepcijā. Tai bieži neizdodas panākt īstenības attēlojuma vispusību, aptvert dzīvi kā pārskatāmu loģisku sistēmu. Mūsdienu filozofiskais simfonisms — teiksim, D. Šostakoviča vai arī J. Ivanova un citu komponistu pazīstamajos darbos — tiecas ar izsmeļošu pilnību izskaidrot pasauli vienotā idejiski tēlainā koncepcijā, bet pēdējās desmitgades jauno komponistu eksperimentālie simfoniskie opusi uz šādu universālismu visbiežāk nemaz nepretendē. #space Pirmie vadās pēc samērā noskaidrotas un izstrādātas tēlaini filozofiskās domāšanas sistēmas, bet pēdējie pagaidām nereti tikai empīriski skar vienu vai otru šodienas dzīves īstenības būtisku pusi. Un tieši tādēļ nebūtu bijis pareizi pieskaitīt A. Pērta un R. Grīnblata simfoniskos opusus pie filozofiski dramatiskā simfonisma, neraugoties uz to, ka tie ietver vienu otru svarīgu mūsu laikmeta sabiedriskās psiholoģijas iezīmi. #space Tomēr nevar neatzīmēt, ka tie centieni pēc stilistisko līdzekļu, kā arī daiļrades metožu sintēzes un konsolidācijas, ko varam vērot pašos beidzamajos gados, veicina tieši reālistiskās metodes attīstību. Novatorisko centienu straume, kas atbrīvojās 50. gadu vidū, veicināja detalizētus stilistiskus un estētiskus meklējumus, kuri savā vairumā bija auglīgi, bet dzīves īstenības atainojums tajos tomēr reizēm palika vienpusīgs. Tagad šī vienpusība tiek pārvarēta, integrējot atsevišķos meklējumus plašākā — sintētiskā stilā. #space Bet tieši reālisms atšķirībā no citām vienpusīgākām metodēm, kā zināms, raksturojas ar mākslinieciskā atspoguļojuma daudzšķautnainību. 
Neraugoties uz grūto uzdevumu formulēt jaunus daiļrades metodes vaibstus un jaunus virzienus mūsu mūzikā, tam tomēr vajadzētu būt mūsu muzikoloģijas interešu lokā, — šādi centieni ir vērtīgi tādēļ, ka liek muzikāli zinātniskajai domai iet tālāk par empīriskiem novērojumiem un operēt ar plašākām zinātniskām kategorijām. #space Protams, nav jāiedomājas mūsu muzikālās jaunrades situācija tā, it kā komponisti pirmā kārtā censtos savu daiļradi piemērot jaunām daiļrades metodēm un virzieniem. Īstenībā viņi cenšas tikai pēc tā, lai pēc iespējas patiesīgāk paustu savu attieksmi pret mūsdienu dzīves īstenību. Bet šajā procesā rodas tādas parādības, kuras ir iespējams formulēt tajos muzikāli zinātniskajos jēdzienos, kurus ir izstrādājusi ilgā mūzikas vēstures gaita vai arī mūsu mūzikas tagadējai stilistikai līdzīgas parādības citās mūsdienu mūzikas kultūrās. Daiļrades parādību formulējums zinātniskās un filozofiskās kategorijās var palīdzēt apzināties aktuālo mūsu mūzikas attīstības stāvokli un līdz ar to palīdzēt virzīties tālāk. 
1 T. OpJIOB. «PVCCKHH COBeTCKHH CHM(pOHH3M». H3A. «My3blKa», 1966, 272. lpp. 
1 Arī Marģera Zariņa operā «Zajās dzirnavas» (1958) mūzikas tautiskums vairs nesaistās ar vienlaidu, nemainīgu kolorītu un vairs nav iekšēji nediferencēts gatavs dotums, — te dažādi tautas un sadzīves mūzikas elementi galvenokārt kalpo atšķirīgiem sociālo slāņu, paaudžu psiholoģiskiem u. c. raksturojumiem, tautiskums ir sociāli un psiholoģiski diferencēts. #space 
1 r. OpJIOB. «PVCCKHH COBeTCKHH CHM(pOHH3M». \\3A- «My3blKa», 1966 273. lpp. 2 Turpat, 273. lpp. 3 Turpat, 275. lpp. 
1 A. Coxop. «CTHJib, MeroA, HanpaßJieHne». CčopHHK «Bonpocbi TeopHH H scTeTHKH MV3biKH», Bbin. IV, JleHHHrpaA, 1965. 
18 “Latviešu Mūzika” nr. 9 (1972) | S. Stumbre
Silvija Stumbre 
DAŽAS FOLKLORAS TENDENCES LATVIEŠU PADOMJU MūZIKĀ 
Tēmu par folkloras tendencēm un arī antitendencēm latviešu padomju mūzikā ierosināja diskusija kādā Latvijas Padomju komponistu savienības daiļrades sanāksmē. Noklausoties jaunās tautas dziesmu apdares un apspriežot tās, izcēlās visai aktīva domu apmaiņa par to, vai tautas dziesmu apdaru žanrs nav izsmelts, respektīvi, vai nav izsmeltas šajā žanrā pielietojamās izteiksmes līdzekļu iespējas. #space Tomēr pretbalsis, kas noliedza tādu varbūtību, bija enerģiskas un argumentētas. Patiešām, salīdzinot visu plašo klasiskās apdares mantojumu ar jaunajām tendencēm folkloras materiāla izmantošanā, redzams, ka tautas dziesmu apdare, saskaroties ar jaunajiem skaņu organizācijas paņēmieniem, pēdējos gados latviešu padomju mūzikā iezīmē būtiski jaunas kvalitātes. Līdz ar to par apdaru žanra krīzi nevar runāt, drīzāk šādā noliedzošā attieksmē izpaužas dažu komponistu radošs apsīkums, nākot saskarē ar mūzikas folkloru. Pēdējos gados vērojams, ka interese par latviešu mūzikas folkloru atgriežas. Ir jāpriecājas, ka tai pievērsušies tieši pēckara paaudzes skaņraži, domājot par latviešu padomju mūzikas kultūrai svarīgām problēmām. Interesantākie darbi gan pagaidām vēl saistīti ar vokālās mūzikas žanriem, tādēļ apcerējuma tēmu norobežoju ar minētajām parādībām galvenokārt latviešu padomju kora mūzikā. Mūzikas folkloras tendences latviešu padomju mūzikā vienmēr koncentrējušās ap sabiedriski nozīmīgo un demokrātisko žanru — tautas dziesmu apdarēm korim. Tā attīstības cikls, sākot ar Jāņa Cimzes strofiskajām korālveida apdarēm 19. gadsimta 70. un 80. gados, pieveda pie Emīla Melngaiļa konsekventās diatonikas ar jaunu apdaru tēlainības pakāpi un formu, ietvēra 30. gados vadošās latviešu klasiskās mūzikas kultūras tendences. Tieši no Melngaiļa apdaru principiem sāka veidoties arī jaunās mūsdienu apdares iezīmes, pirmkārt, paplašinātā apdare ar oriģinālmūzikas ienesumiem mūzikas attīstībā, ko sāka Melngailis un tālāk izvērsa Jēkabs Graubiņš un citi. Apdarēs jūtami pieauga arī polifonijas loma. Emīlis Melngailis apdares žanram šodienas skatījumā devis visvairāk, ne tikai ar tās brīvo formas attīstību, bet arī ar harmoniskās valodas piesātināšanu diatonikas robežās (ar sekundām piesātināti akordi, pieturētajām skaņām, paralēlismiem un pat slēptajām bifunkcijām), kas atklājas atsevišķo balsu harmoniskās funkcijās. #space No Emīla Melngaiļa tautas dziesmu apdarēm ved vistuvākais ceļš uz interesantākajām parādībām tautas dziesmu apdarē šodien, piemēram, uz Edmunda Goldšteina «15 latgaliešu tautas dziesmām». Lielā Tēvijas kara gados apdares žanram rodas jauna sabiedriskā nozīme, kas tobrīd gan nesaistās ar jaunām kvalitātēm. Evakuācijas apstākļos Ivanovā sāka darboties tagadējais Valsts koris, kura repertuāru palīdzēja veidot tolaik maz pieredzējuši komponisti, pirmkārt, Jānis Ozoliņš. Visa šī perioda tautas dziesmu apdares ir elementāri vienkāršas. Arī pirmajos pēckara gados, kamēr nostabilizējās mūzikas dzīves procesi, īpaši kora dziedāšanas kultūra Padomju Latvijā, apdares žanrā nenotika tālāka attīstība. Tā kā daudzi jaunie pašdarbības kori prasīja vienkāršas dziesmas, dominēja strofiska, uzsvērti vienkārša diatoniska apdare. Ar jaunu pieeju iezīmējās Marģera Zariņa darbs pie tautas dziesmas 1948. gadā, pirmkārt veidojot scēnisko uzvedumu «Apkūlības kolhozā» un ciklu «12 latviešu tautas dejas un rotaļas». Kā vienā, tā otrā darbā Marģers Zariņš pirmo reizi mērķtiecīgi un plaši apdarē ieviesa sadzīves žanra elementus. Minēto parādību gan jau sastopam dažā labā Emīla Melngaiļa kora kompozīcijā, tomēr Zariņš ar savām «12 latviešu tautas dejām un rotaļām» jauktam korim nostiprina un padara šādu apdaresveidu par plašāku parādību. «12 latviešu tautas dejās un rotaļas» ar klasiskiem izteiksmes līdzekļiem ir panākta liela tēlainība; to īpaši pasvītro kora rakstības instrumentālais kolorīts. Muzikālai sadzīves žanra ainai līdzīgu apdares tipu Marģers Zariņš vēlāk vairākkārt pielietoja daudzos citos skaņdarbos, tāpat lielajās formās — oratorijā un operā, ietekmējot arī citu komponistu daiļradi. 
Interese par folkloru 40. gadu beigās un 50. gadu sākumā bija liela. Šajā periodā tika dibināts LPSR Valsts dziesmu un deju ansamblis «Sakta». Ansamblis veica lielu darbu latviešu mūzikas folkloras propagandā, jo tas koncertēja ne vien republikā, bet arī citās mūsu zemes pilsētās, ar izlases programmu viesojoties arī aiz robežām. Ar šī kolektīva darbību izveidojās pirmais profesionālais tautas instrumentu orķestris ar plašu kokļu grupu un pūšamajiem instrumentiem — ragiem un stabulēm. Kaut gan instrumentu būvē tika pieļautas nepilnības — tie vāji turēja skaņojumu, — pirmoreiz mērķtiecīgi tika veikts plašs darbs instrumentālo un deju melodiju popularizēšanā. Tautas instrumentiem tautiskā stilā jaunus skaņdarbus rakstīja daudzi komponisti. «Saktas» repertuāru galvenokārt rakstīja ansambļa mākslinieciskais vadītājs Viktors Sams un diriģents Gunārs Ordelovskis. Programmās bija ļoti daudz kora un instrumentālo deju apdaru, bez tam arī uz etnogrāfiskiem pamatiem balstīti scēniski uzvedumi — svītas, atdzīvinot tautas gadskārtu ieražu un ģimenes ieražu tradīcijas. #space Tas, ka ansambļa «Sakta» darbība nedeva plašāku ieguldījumu mūsu mūzikas kultūrā, izskaidrojams ar komponistu nepietiekami radošo pieeju repertuāra veidošanā. Ansambļa «Sakta» darbības pozitīvais ieguldījums bija tas, ka dienas gaismā tika celts liels, līdz tam neizmantots un neiepazīts mūzikas folkloras materiāls. 
Padomju Latvijas komponistu attieksme pret mūzikas folkloru 50. gados izpaudusies arī muzikāli dramatiskajos skatuves darbos. Lielākā daļa no tiem atspoguļo 19. gadsimta mūzikas skolu tipiskās tradīcijas un attieksmi pret tautas mūziku. Mūsu dienās šīs tradīcijas nereti kļuvušas par šablonu, kurā pēc vajadzības ieliet jaunu laikmetīgu saturu. #space Atsevišķos darbos vai darbu fragmentos autoriem tomēr izdevies saliedēt folkloras elementus ar skaņdarba vispārējo dramaturģiju. Piemēram, harmoniski un orķestrāli krāsainajā Ādolfa Skultes baleta «Brīvības sakta» mūzikā, kas bagātināta ar tautas mūzikas kolorītu un tautas tēmām. 
No latviešu padomju operām kā visspilgtāko darbu, kurā operas sižets organiski sakļāvies ar daudzajiem mūzikas folkloras citējumiem, var minēt Marģera Zariņa komisko operu «Zaļās dzirnavas», kuras pirmizrāde notika 1958. gadā. Tieši ar mūzikas folkloras palīdzību komponists radījis to neatvairāmo seno dienu kolorītu un vides raksturojumu, bez kura laikam gan citas šajā operā atrodamās muzikālās asprātības paliktu bez īsta atbalsta. #space Tautas mūzikas materiāls šeit nav izmantots formāli, bet gan kā dramaturģijas visciešākā sastāvdaļa, būtiskais kodols. #space Marģers Zariņš izmantojis dažas ļoti tipiskas Latvijas piejūras apgabalu — Bārtas un Nīcas melodijas, izvēlēdamies no daudziem melodijas variantiem īpaši raksturīgos. 
Pēc operas «Zaļās dzirnavas» 1961. gadā Marģers Zariņš radīja tautiski humoristisko svītu korim «Vecā Taizela brīnišķīgie piedzīvojumi». Ar to arī komponista saskarsme ar latviešu folkloras tēmām radošā nozīmē pagaidām pārtraukusies. 
Stafeti tagad pārtvērusi pēckara komponistu paaudze. Joprojām tā ir tautas dziesmu apdare korim, kas saista komponistu interesi. 
60. gados latviešu padomju komponisti jau daudz bija darījuši kora izteiksmes bagātināšanā. To veicināja arī koru kultūras vispārējā izaugsme. #upisgood #space Radio un televīzijas koris Teodora Kalniņa vadībā (pēc viņa nāves diriģents Edgars Račevskis) kļuva par komponistu daiļrades laboratoriju. #space Aizvien atbildīgākus uzdevumus varēja uzņemties arī labākie Tautas kori. No tiem sieviešu korim «Dzintars», kura meistarība bija visaugstākā un arī diriģentu attieksme progresīva jauniem meklējumiem, ir vislielākie nopelni kora dziesmas tālākā izaugsmē. #upisgood #space
Tautas dziesmu apdarei pēdējos gados pievērsušies daudzi komponisti. Apdares žanrs tiek stimulēts ar dažādiem iedarbīgiem līdzekļiem. #metonymy Piemēram, 1969. g. pavasarī Tautas koru skatē bija paredzēta balva arī par labāko jaunas tautas dziesmu apdares atskaņojumu. Tomēr ar gandarījumu jāatzīst, ka interesantākās parādības radušās, nevis ārējas ietekmes, bet komponistu pašu iekšējas nepieciešamības diktētas. #space Šai sakarībā atsevišķi gribas izcelt vairāku komponistu darbu šajā žanrā, jo sevišķi trīs patstāvīgu radošu personību — komponistu Aldona Kalniņa, Edmunda Goldšteina un Paula Dambja individualizētu pieeju tautas mūzikas materiālam. Viņu daiļrade šajā sfērā zīmīgi atspoguļo vispārējās mūzikas attīstības tendences. 
Aldona Kalniņa tautas dziesmu apdares, tāpat kā viņa daiļrade vispār, varbūt ir visnepretenciozākā triju minēto komponistu sniegumā. Vēl pirms dažiem gadiem Aldonim Kalniņam bieži pārmeta viņa mūzikas izteiksmes līdzekļu mērenību un mūzikas tēlainībā dominējošo lirikas vai labākā gadījumā liriski dramatisko sfēru. Paradoksāli, bet šodien aizvien biežāk dzird uzsveram, ka Aldona Kalniņa daiļrade ar savu nacionālo spilgtumu un patstāvību latviešu mūzika ir parādība, ar kuru jārēķinās, kas izvirzījusies vadošās pozīcijās mūsu kora mūzikā. 
Aldonis Kalniņš pieder pie tiem komponistiem, kas vēl joprojām tālāk virza latviešu mūzikas romantisma tradīcijas. #space Tautas dziesmu apdares žanram komponists pievērsās jau kopš savas kompozīcijas darbības pašiem sākumiem, jo pats piedalījies tautas meldiju vākšanā. ZA Valodas un literatūras institūta Folkloras sektora arhīvā ir pāri par 1000 viņa pierakstu vienību. Tiešā saskare ar tautas mūzikas pirmavotiem jūtami ietekmējusi arī Aldona Kalniņa oriģinālmūziku. Tai piemīt mūzikas impresionisma stila iezīmes, kā gleznains harmoniskās valodas kolorīts, poētiskas noskaņas, smalki izstrādāta melodiskā līnija. Šīs īpašības, it sevišķi intonatīvā sfēra un izsmalcinātā metroritmika, tomēr sakņojas latviešu mūzikas folkloras pamatīpašībās. Ja arī Aldonis Kalniņš tautas dziesmu apdares žanram nesniedz būtiski jaunu kvalitāti, viņš tomēr padziļina tās līnijas, kādas jau iezīmējuši klasiķi. #space Tas ir Melngaiļa izvērstais diatonisms, Melngaiļa un Graubiņa plašā no divām vai pat vairākām meldijām veidotā forma, kurā tautas mūzikas materiāls attīstībā izmantots brīvi; tur sastopamies arī ar krāšņu, meistarīgu kora instrumentāciju, vijīgu, melodisku piebalsu polifoniju. Aldona Kalniņa tautas dziesmu apdares žanra meistarības attīstības līkne nepārtraukti virzījusies augšup. #upisgood #space Viņa pēdējo gadu veidotās apdares ar savu īpašo tēlainību un meistarību, tautas dziesmas rakstura tipisku atklāsmi ir ierindojušās latviešu kora mūzikas nozīmīgākajos sasniegumos. 
Aldona Kalniņa apdaru stila kvintesenci sniedz, piemēram, tautas dziesma «Līdzat, meitas, man dziedāt». Trīsdaļīgajā kompozīcijas vidusdaļā izmantota vēl otra tautas melodija — «Koklītes skanēja» — kā lirisks kontrasts. Abas meldijas attīstībā tuvinātas un melodiski variētas. No pēdējo gadu devuma var minēt arī apdares «Nāc nākdama, Jāņu diena», «Aiz kalniņa miežus sēju» un citas. 
Neatlaidīgi un mērķtiecīgi daudzus gadus tautas dziesmu kora apdares žanrā strādājis Edmunds Goldšteins. Viņš pierāda, ka mūzikas folklora joprojām var sniegt komponistam jaunas iespējas. 
Edmundam Goldšteinam ir sava pieeja tautas mūzikas tēlainības atklāšanai. Viņš pēdējos gados pievērsies galvenokārt Latgales tautas meldijām, iepazinis, kā tās vēl šodien skan tautā, saskaroties ar tautas muzicēšanas vitālajiem pirmavotiem. 1966. gadā radītās «15 latgaliešu tautas dziesmas» savā ziņā var uzskatīt par viņa komponista credo. Tās atspoguļo ne vien meklējumus un atradumus muzikālajā izteiksmē, bet arī īpašu tēlainības uztveri. Abi šie momenti atrodas vistiešākā mijiedarbībā. 
Komponists ir pret apdares izskaistināšanu un atšķirībā no klasiskajām apdaru tradīcijām arī pret uzsvērtu poetizēšanu. Šāda pieeja vispār tipiska komponista daiļradei un personībai. «15 latgaliešu tautas dziesmās» korim, kurās cikla veidā atspoguļota cilvēka dzīves gaita, Edmunds Goldšteins it kā vēlējies parādīt Latgales cilvēka dzīves gājumu, kurā, īpaši pirmspadomju periodā, smagais vēstures mantojums, sociālā apspiestība nedeva iemesla bezrūpībai. Nabadzīgā zemnieka sētā gaidītā Laima ienāca reti. #metonymy Tajā dominēja darbs, bāreņu nopūtas. Sievai bija dzērājs vīrs, meitenei nabags līgavainis. Latgaliešu skarbā dzīve, raupjums akcentēts arī apdarēm izvēlētajos tekstos. Te atspoguļota dzīve bez baltajiem bērziem ar sidraba lapiņām, maz tajā bezrūpīga prieka. #reph #irony Visa Latgales gleznainās dabas poētika atspoguļojas cilvēka dvēseles sāpēs. Dominē skarbā ikdiena, bet svētkos toties prieki ir pārgalvīgi, spīts pilni. #space Tādu Goldšteins saskata Latgales pagātni, protams, izmantojot arī Latgales mūzikas folkloras izteiksmīgo poētiku, tikai neizvirzot to priekšplānā. #space «15 latgaliešu tautas dziesmās» komponistam bijis ne vien kopīga sižetiska iecere, bet arī noteikts priekšstats par to, kā veidot šīs apdares. Jau agrākajos gados komponists pievērsa īpašu uzmanību apdaru harmonizācijai, tajās pasvītrojot seno skaņkārtu nozīmi. Tagad šī līnija vēl padziļināta. #space Lai iegūtu lielāku brīvību, Goldšteins izvēlējās galvenokārt senas meldijas šaurā, biežāk kvartas un arī kvintas apjomā. #space Daļa no tām ir teicamās dziesmas vai lakoniskās deju un rotaļu dziesmu meldijas. Edmunda Goldšteina apdares skan brīžiem skarbi, bet to veidošanā viscaur izjūtams galvenais pamatuzdevums — pēc iespējas izcelt tajās latgaliešu tautas dziesmai raksturīgo, izsmelt iespējas, kādas sniedz pati melodija un tautas muzicēšanas tradīcijas. #space Tādēļ arī visas apdares ir diatoniskas, kaut arī harmoniskās valodas ziņā ļoti piesātinātas.  komponists pierāda sevi ne vien kā Emīla Melngaiļa tradīciju turpinātāju, bet arī tālākveidotāju. Ne velti lielākā daļa no izvēlētajām šaura diapazona meldijām ir tādas, kas pakļaujas diatoniskajam harmonizējumam vairākās tonalitātēs. #space  autors rīkojas ļoti brīvi, radot bitonālas funkcijas, blakus nostatot tālas radniecības tonalitātes. #space
Ne maza nozīme apdarēs ir tautas daudzbalsības elementiem. Komponists bagātīgi izmanto meldijas variēšanas paņēmienu atsevišķu kora balsu veidošanā, izturētās balsis, paralēlu balsu kustību, parādot polifonijas tehnikas prasmi. #space Ciklā ir pat meldijas, kas risinātas tīri polifoniskā stilā, piemēram, «Aiziet vērši maurodami», ar ostinato veida pamatmeldiju un variētām imitācijveida piebalsīm dažādos aspektos. Tomēr apdaru lielākajā daļā polifonija ir tikai viens no apdares elementiem un, ja tā neparādās piebalsu veidā, tad harmoniskajos vertikālajos salikumos izpaužas kā izteiktā atsevišķu kora balsu melodiskā līnija. #space Svarīgākais tomēr, ka Edmunda Goldšteina labākajās apdarēs nedz harmonijas, nedz polifonijas elementi nedominē kā pašvērtība, bet ir māksliniecisks rezultāts komponista savdabīgajai attieksmei pret tautas dziesmas tēlu. 
Aldona Kalniņa un Edmunda Goldšteina daiļradē pievēršanās tautas dziesmu apdarēm līdz šim bijusi nepārtraukta. Piemēram, Valters Kaminskis, Imants Kalniņš, Pēteris Plakidis u. c. snieguši atsevišķus iezīmīgus darbus, kuriem vēl tomēr nav raksturīga noteikta metode. Ir dabiski, ka no komponistiem gaidām, lai, arī saskaroties ar savas tautas mūziku, viņi skaņdarbos spētu pateikt savu īpašu attieksmi, atklātu to vēl nebijušā jaunā aspektā. Tādēļ iepriecina jaunā komponista Paula Dambja meklējumi šai virzienā. #space Pēdējos gados viņš, izmantojot latviešu tautas dziesmu tekstus, radījis virkni vokālu skaņdarbu, ietverot tajos latviešu tautas mūzikas raksturīgos elementus, bet ne konkrētas melodijas. #space Šie darbi koncertzālēs izskanējuši ar labiem panākumiem, izpelnoties gan klausītāju, gan profesionāļu atzinību. Paula Dambja tautiskajiem cikliem latviešu klasiskajā mūzikā var atrast tālus un tuvus priekštečus. Emīlis Melngailis veidoja tautas dziesmām līdzīgus darbus. Jurjānu Andrejs, Emīlis Melngailis un Jēkabs Graubiņš devuši klasiskus mazāk vai vairāk brīvi veidotus sadzīves ainām līdzīgus apdares paraugus. Šo līniju, kā jau minēts, savos skaņdarbos (ne tikai apdarēs un stilizācijās) plaši izvērsis Marģers Zariņš. Līdzīgas parādības sastopamas arī padomju komponistu Sviridova, Ščedrina u. c. darbos. Domājams, ka Paula Dambja skaņdarbu rašanos varēja ietekmēt arī Kārla Orfa kora darbu stils. 
Tuvāk pievēršoties Paula Dambja tautiskajiem cikliem, jāteic, ka viņš šos darbus tūlīt pēc uzrakstīšanas vēl nenodeva klausītāju vērtējumam, tādēļ īsā periodā cits pēc cita izskanēja viņa cikli: 1966. gadā rakstītās «Sieviešu dziesmas» balsij un klavierēm, 1967. gadā rakstītā «Kurzemes burtnīca» jauktam korim, 1968. gadā rakstītās «Sērdieņu dziesmas» sieviešu korim, soprānam, flautai, arfai un kontrabasam. 1969. gadā komponists uzrakstījis arī «Šūpļa dziesmas» kamerkorim. Minētie un vēl citi atsevišķi līdzīgi darbi, hronoloģiskā secībā aplūkoti, parāda nepārtrauktu mūzikas izteiksmes bagātināšanos, kaut arī metode, ar kādu tā veidota, visumā paliek tā pati. Kāda tad ir šī metode? Galvenais komponista mērķis, šķiet, ir bijis pārnest ne vien folkloras mūzikas elementus, bet arī emocionālās un ētiskās vērtības šodienā, tās atdzīvināt, izmantojot latviešu mūzikā līdz tam attiecīgā žanrā vēl neizmantotās izteiksmes iespējas. Komponistam izdodas it kā no jauna radīt ilūziju par tautas sadzīves tradīcijām, priekšnesuma veidu. Veidojot tematiskos tautiskos ciklus, komponists cenšas katrā no tiem sakoncentrēt un pēc tam brīvi izmantot attiecīgās zīmīgākās mūzikas folkloras īpašības. #space Piemēram, balsij un klavierēm veidotajās «Sieviešu dziesmās», izmantojot tautas dziesmu intonācijas, tiek paplašināts jau tā plašais dziedamo dziesmu diapazons, vēl pasvītroti rečitējošo, teicamo dziesmu ritmiskie akcenti, īpaša dziesma veidota no raksturīgā ganu sauciena, kas, brīvi variēts, noslēdzas ar plašāku vokālu solokadenci. #space Turklāt jau šajā ciklā komponists arī vokālā izpildījuma veidu saista ar tautas dziedāšanai tipisko, bet mūsu profesionālā mūzikā vēl nepielietoto intonēšanu. Ar līdzīgiem paņēmieniem sastopamies arī «Kurzemes burtnīcā» jauktajam korim. Komponists šeit izmanto jauno kora izteiksmes arsenālu, ieskaitot sonoristikas elementus. Toreiz šie paņēmieni mūsu kora mūzikā un jo sevišķi kora kolektīvu praksē bija jauni, vēl nepierasti un noteikti prasīja īpašu izpildījuma kultūras pakāpi. Šķita, ka ciklam daļēji vēl ir eksperimentāls raksturs, nepilnības kora izteiksmes līdzekļu dramaturģijā. No Paula Dambja tautiskā stilā veidotajiem jau izskanējušajiem kora darbiem pilnīgākais šķiet pagājušā pavasarī atskaņotais cikls «Sērdieņu dziesmas» sieviešu korim, soprānam, flautai, arfai un kontrabasam. 
Latviešu folklorā sērdieņu vai bāru tematika sastopama ļoti plaši, jo sevišķi stāstījums par ļaužu noniecināto, neaizsargāto sērdienīti, kurai nav citas mantas kā vien viņas tikumi. Tautas dziesmā vēstījums par sērdienīti parasti noslēdzas ar ilūziju, viņa tiek celta godā, sērdienīti apbalvo pati Laima vai Māra, vai arī no grūtās dzīves viņu aizved krietns tēvadēls. Latviešu mūzikā bārenītes tikumu slavinājumam klasisku paraugu atstājis Emīlis Melngailis ar savu krāšņo kora dziesmu «Bārenītes slavināšana». Sižetiski arī Paula Dambja «Sērdieņu dziesmām» ir līdzīga ievirze. Par to liecina arī cikla virsraksti — 1. «Aiz ko man sirds sāpēja», 2. «Sērdienīte, sērdienīte», «Visi ļaudis niecināja», 3. «Bārenīte danci grieza» — instrumentāla epizode, 4. «Bārenītes laime» un 5. «Bārenītes kāzas». 
Cikla liriski žanriskās ievirzes atklāšanai kalpo, no vienas puses, pašā folklorā atrodamās īpatnības, poētiski, alegoriju bagāti teksti, sērdieņu dziesmu raksturīgās rečitējošās vai plašāk izvērstas krītošu žēlabu intonāciju veidotas melodijas, zīmīga metriskā struktūra, attiecīgu seno skaņkārtu pielietojums. Mūzikas attīstību nosaka latviešu tautas mūzikai raksturīgie simetriskie teikumu vai frāžu atkārtojumi. Taču šie atsevišķie elementi skaņdarbā iekomponējas mūsdienu mūzikai atbilstošā veidā, pie tam cikla muzikālās izteiksmes galvenie bagātinošie līdzekļi ir harmoniskās valodas piesātinātais diatonisms un dažādiem izpildījuma paņēmieniem bagātā kora faktūra, turklāt te, izmantojot arī instrumentālo skanējumu, pielietoti sonoristikas paņēmieni, īpaša nozīme ir cikla harmoniskās valodas dramaturģijai, kura no minorīgo skaņkārtu, tritonu, bitonālo attiecību veidojumiem pakāpeniski izteicas aizvien dzidrākās un tīrākās mažora krāsās. 
Paula Dambja «Sērdieņu dziesmu» mūzikas tēlu sfēra ir noteikti ierobežota — tajā dominē noskaņa, kolorīts. #space No daļas uz daļu vēstījums mainās ar žanra ainas tēlojumu vai ar to apvienojas, radot savdabīgu gleznainību vai dzirkstošu muzikālo krāsainību. No šādas komponista ieceres izriet un attaisnojas arī ciklā izlietotie muzikālās izteiksmes paņēmieni. Runājot par folkloras tendencēm latviešu padomju mūzikā, ir jāpiemin meklējumi šajā sfērā arī estrādes žanrā. Interesanti atklājumi te saistās ar komponista un pianista Raimonda Paula vārdu. REO koncertos izskanējuši viņa uz latviešu tautas mūzikas bāzes veidotie skaņdarbi, vispirms «Piecas improvizācijas latviešu tautas deju garā» klavierēm, kontrabasam un sitamiem instrumentiem un «Piecas dziesmas ar latviešu tautas dziesmu tekstiem» dažāda sastāva vokāli instrumentālam izpildījumam (sieviešu vokālam ansamblim, duetam un solobalsij). #space Šie skaņdarbi, izmantojot tautas mūzikas melodiku un tekstus, galvenokārt balstīti uz latviešu mūzikas folkloras un pašreiz dominējošo sadzīves deju ritmu saskares punktiem, apvienojot tos ar estrādes dziesmas vai džeza improvizācijas atskaņošanas stila īpatnībām. #space 
No visa iepriekš teiktā var secināt, ka latviešu padomju mūzikā folkloras tendences ir izvērstas samērā radoši un apgāž uzskatu, ka iespējas  būtu jau izsmeltas. #space Drīzāk varētu būt otrādi — tās tikai tagad ar rīcībā esošajiem mūsdienu izteiksmes līdzekļiem var īsti sākt jaunu attīstību. Latviešu mūzikai līdz šim, salīdzinoši izsakoties, ir bijuši savi Gļinkas, Grīgi, Dvoržaki, bet nebūt vēl nav izsmelta Bartoka, Kodaī fāze, nemaz nerunājot par vēl jaunākām parādībām. #metonymy #space Tomēr sakustēšanās jūtama visapkārt. Ja domājam par tautas dziesmu apdari koriem, tad pietiek salīdzināt vistuvākās parādības, piemēram, Baltijas republiku komponistu Aldona Kalniņa, E. Goldšteina, P. Dambja vai V. Tormisa, A. Margustes un noteikti arī vēl citu skaņdarbus, lai kopsummā izveidotos visai pievilcīga aina par apdares daudzveidību, par tautas mūzikas vitāli svarīgo un atjaunojošo lomu mūsu profesionālajā mūzikā. Pie tam varu apgalvot, ka latviešu mūzikas folklorā ir daudzas maz skartas vērtības — piemēram, atsevišķu novadu (Kurzemes piejūras, suitu, lībiešu, ventiņu u. c.) folklora, visu novadu, gadskārtu un ieražu dziesmas, kā arī instrumentālā mūzika. 
Latviešu padomju mūzikā folklora viszīmīgāk atspoguļojusies vokālajos žanros. Instrumentālajā mūzikā pavisam izzuduši tādi skaņdarbi, kas konkrēti būtu saistīti ar tautas melodijām. Kopš 1951. gada simfoniskie darbi ar folkloras materiālu vairs nav radušies, ja neskaita Ringolda Ores nepabeigto Suitu deju partitūru. Turklāt, izmantojot atsevišķas instrumentālas tautas deju un rotaļu melodijas, tikpat kā bez ievērības palikušas nedejiskās instrumentālās melodijas. Būtu arī aplam uzskatīt svītas, rapsodijas un līdzīgus klasiskās instrumentālās mūzikas žanrus šodien par anahronismiem, ja tie pienācīgā kvantitātē un kvalitātē latviešu padomju mūzikā nav vēl tikuši atspoguļoti. Protams, ne jau tikai skaņdarbi ar konkrētām folkloras tēmām vai citātiem nosaka skaņdarba nacionālo specifiku. Šīs specifikas robežas profesionālajā mūzikā ir neizmērojami plašas un tomēr mērķtiecīgi izkopjamas. Nepārdomāts šķiet kādreiz pie mums dzirdētais apgalvojums, ka komponistam nav īpaši jādomā par nacionālās specifikas izpausmēm savos skaņdarbos. Katrs komponists, lūk, esot dzīvā tautas daļa un pat neapzināti paužot tās mentalitāti un tradīcijas, kas veidojušās sociālo vēsturisko apstākļu attīstībā. #metonymy Tomēr šķiet, ka ar tādu pasīvu attieksmi nebūtu izveidojušās nedz nacionālās skolas 19. gadsimtā Eiropā, nedz interesantākās parādības — Bartoka, Orfa, Ščedrina un citu komponistu nacionāli iezīmīgā daiļrade 20. gadsimtā un mūsdienās. Par nacionālās specifikas izpausmēm savā simfoniskajā mūzikā, šķiet, no pēckara paaudzes latviešu komponistiem visvairāk domājis Imants Kalniņš, daudz mazāk citi viņa paaudzes komponisti. Šādu parādību faktiski nav grūti izskaidrot. Pēckara gados jauno komponistu daiļrade stabilizējās un veidojās galvenokārt 50. gadu beigās un 60. gados, kad tie ļoti aktīvi nodevās laikmetīgās kompozīcijas tehnikas apgūšanai. Jaunais patstāvīgais mācību process, kas ir katra topoša komponista dabiska attīstības fāze, bija saistīts ar daudzām ietekmēm. Šie paraugi bija Prokofjevs, Šostakovičs, Honegers, Stravinskis, Orfs, Pendereckis un citi, un viņu daiļrades metodes nokļuva jauno komponistu uzmanības centrā. Radošā saskare ar šīm parādībām, protams, nesa daudz pozitīva. No uzmanības loka diemžēl bija izslīdējusi problēma par mūzikas nacionālo specifiku, tādēļ vairāku mūsu pēckara paaudzes komponistu, piemēram, Romualda Kalsona, Artūra Grīnupa, Edmunda Goldšteina un vairāk vai mazāk arī citu komponistu simfoniskā mūzika ir nacionāli nonivelēta. Rodas iespaids, ka iepriekš minētais mācību periods būtu ieildzis, bet faktiski bez ievērības palicis ievērojams daiļrades metodes komponents. Līdz ar to latviešu simfoniskā mūzika, vismaz tās ievērojama daļa it kā palikusi sāņus no nacionālās specifikas meklējumiem un atradumiem citās latviešu padomju kultūras nozarēs. #space Sevišķi nozīmīgi šos atradumus Latvijā šodien pauž jaunā dzeja un lietišķā māksla. Nav šaubu, ka arī simfoniskā un vispār instrumentālā mūzika ar savām izteiksmes līdzekļu iespējām spēj gūt ļoti daudz, jaunā aspektā saskaroties ar mūzikas folkloru. Veselīgais process, kas iezīmējas latviešu padomju mūzikas vokālajos žanros, ļauj cerēt, ka tas vērsīsies plašumā, padarīs visu latviešu mūziku bagātāku un daudzveidīgāku, lai tā spilgtāk izceltos daudztautu mūzikas arēnā. #space

19 “Latviešu Mūzika” nr. 9 (1972) | L. Kārkliņš
Ludvigs Kārkliņš 
DAŽI MŪZIKAS FORMAS JAUTĀJUMI LATVIEŠU JAUKTĀ KORA DZIESMĀ 
Latviešu kora dziesma nogājusi jau simt gadu garu dziesmotu ceļu. Tā priecē mūs arī šodien. Taču mūsu laikabiedra interešu loks ir tik plašs un iespējas tik daudzpusīgas, ka kora dziesmai jātērpjas «jaunās drānās» un jārod «jauna sirds», lai tā spētu jūsmināt, aizraut un pārliecināt. #metonymy Vienā rakstā, protams, nav iespējams ietvert visas latviešu kora dziesmas mūzikas formas problēmas. Tādēļ arī aprobežosimies tikai ar oriģinālo jauktā kora dziesmu dažu mūzikas valodas aspektu analīzi to koordinācijā ar vienu no kora dziesmas nozīmīgākajiem elementiem — faktūru. Izklāsta veidam a cappella kora dziesmā salīdzinājumā ar vokāli instrumentālo un tīri instrumentālo kamermūziku, simfonisko un klaviermūziku ir ārkārtīgi liela loma muzikālajā tēlainībā, jo koris kā instruments un kora dziesma atskaņojuma brīdī no visiem viedokļiem ir visreljefākā un visvieglāk uztveramā. Rakstā iztirzāti faktūras jautājumi (monodiskais izklāsts, fona faktūra), attīstības paņēmieni (imitācijas, kora tipu maiņa), kā arī citi mūzikas formas elementi (intonatīvais un harmoniskais kolorīts, kulminācijas, kadences). 

I. Monodiskais izklāsts 
Tautas mūzikā visizplatītākais ir monodiskais — vienbalsīgais izklāsts. Unisoni un oktāvas arī ir monodiskā izklāsta formas, taču unisons un oktāva vairs nav viendabīgs, bet sintētisks tembrs, un to nokrāsa jau ir atkarīga no apvienoto balsu reģistriem un dinamikas. 
Latviešu klasiskajās kora dziesmās monodiskajam izklāstam ierādīta ļoti nozīmīga vieta. J. Vītola daiļradē dažādas monodiskā izklāsta formas visvairāk sastopamas balādēs, kur trāpīgi izvēlēta unisona tēma, vairākreiz atkārtojoties, dod attiecīgu kolorītu, piemēram, «Dūkņu sils», «Čigānu dziesma», «Saules svētki». Retos gadījumos J. Vītols kora unisonu lieto spēcīga skanējuma panākšanai jau ekspozīcijā («Karaļmeita») vai arī, lai iegūtu psiholoģiski iedarbīgu kontrastu, uztic kādu frāzi attiecīgu balsu grupu unisonam («Gaismas pils», «Beverīnas dziedonis»). 
Visai iemīļots J. Vītolam ir dziedājums oktāvās, kas atkarībā no balsu savienojuma var veidot visai specifisku kolorītu («Rūķīši un Mežavecis», «Karalis un bērzlapīte», «Mēnestiņš meloja»); tāds dziedājums oktāvās iezīmē ne tikai kadences («Čigānu dziesma»), bet pat dziesmu noslēgumus («Brūnās naktis»), pasvītrojot muzikālās tēlainības episko ievirzi. Te vienlaikus atklājas arī šī izteiksmes līdzekļa loma formas veidošanā, respektīvi, atsevišķu formas posmu iezīmēšanā. 
E. Dārziņa dziesmās monodiskajam izklāstam vairāk konkretizēta, ar sižetu saistīta pielietošana, piemēram, pie teksta «tur karā jāj bāliņš ...» («Senatne») oktāvu monolītais skanējums pasvītro muzikālā tēla vīrišķīgo, spēka pilno raksturu. Visbiežāk ar visdažādākajiem funkcionālajiem uzdevumiem monodisko izklāstu sastopam Alfrēda Kalniņa dziesmās. Tas it kā turpina latviešu tautas dziesmu atskaņošanas tradīcijas, kad iesāk dziedāt viens dziedātājs, bet turpina visi kopā («Līgo svētki», «Pie Daugavas», «Pa negaisa joņiem»). Šajās dziesmās unisoni un oktāvas atkārtojas vairākreiz, pasvītrojot robežposmus formas izveidē. #space
Citās dziesmās monodiskais izklāsts izmantots, lai atveidotu attiecīgu muzikālo tēlu: «Brīvība» (idillisks noskaņojums), «Mātes sēras» (dziļas skumjas). Līdzīgus mākslinieciskus uzdevumus tas veic dziesmās «Burtnieku ezers», «Nakts dziesma», bet spēcīgas dinamikas panākšanai, ja neskaita dziesmu «Dzimtenē», Alfrēds Kalniņš monodisko izklāstu neizmanto. Un tomēr monodiskais izklāsts A. Kalniņa dziesmās sastopams tik bieži, ka tas brīžiem zaudē konkrētu attieksmi pret muzikālo tēlainību. 
Vairākās sakarībās monodisko izklāstu pielietojis arī E. Melngailis. It sevišķi raksturīgi tas skan dziesmās «Pamazām brauciet» un «Sirds tik grūta», kur pasvītrota muzikālā tēla, domas koncentrētība un tieksme tuvināties cilvēka runas intonācijām, rečitatīvveida dziedājumam. #space Daudzbalsīgais, homofonais izklāsts skanētu pārāk krāšņi un neatbilstu muzikālā tēla atturīgajam, grafiskajam zīmējumam. 
Pārējie komponisti vienpusīgāk izmantojuši monodisko izklāstu, pasvītrojot galvenokārt tā dinamiskās iespējas (J. Graubiņš, P. Barisons) vai arī pielietojot to faktūras aktivizēšanai frāžu sākumos (J. Zālītis, P. Barisons). 
Monodiskā izklāsta jautājumam šeit pirmajam pievēršamies ne gadījuma pēc, bet lai pasvītrotu to virzienu, kādā būtu jāizmainās mūsu komponistu kora dziesmai, proti — tai jāiegūst lakoniskāka izteiksme. 
Salīdzinot latviešu padomju komponistu daiļradi ar klasisko mantojumu, varam konstatēt, ka monodiskais izklāsts lielākajai daļai komponistu radikāli samazinājies (Jēkabs Mediņš, Arvīds Žilinskis, Jānis Ozoliņš, Oļģerts Grāvītis, Marģers Zariņš u. c.). Tas, protams, nenozīmē, ka šo autoru darbos nav monodiskā izklāsta. Var minēt kaut vai O. Grāvīša dziesmas «Vientuļā dvēsele», «Kur miers», A. Žilinska «Daugavas krastos», «Padomju cilvēkam», J. Ozoliņa «Uzvarējām», «Vasaras dziesma», M. Zariņa «Balāde par Oškalnu», «Tautas svētkos». Diemžēl šie ir tikai atsevišķi gadījumi, kas neraksturo attiecīgo autoru stilu. Taču tādus brīžiem spilgtus rečitatīvus, kādus sastopam M. Zariņa dziesmā «Taizels un jūras laupītāji», varētu vēlēties ari biežāk mūsu koru instrumentācijā. Monodiskā stila klasiskās tradīcijas dziesmās «Dzimtene», «Tēvzemes bruņas» turpina V. Kaminskis, veidodams savu individualizētu izteiksmi; tas gan nenozīmē, ka autora stilam būtu raksturīgs lakonisms. Visai iezīmīgas monodiskā izklāsta formas ir Aldona Kalniņa dziesmām («Pļaujas rītā», «Ir viena zeme», «Kāzas»). 
Monodiskajam izklāstam ir ļoti lielas emocionālas iedarbības iespējas, veidojot spēcīgus dinamikas, kolorīta un faktūras kontrastus. Te, protams, varētu iebilst, ka daudzbalsīgs izklāsts, kur viena doma, tēls uzreiz atklājas vairākos aspektos, it kā sniegtu vairāk informācijas, runājot kibernētiķu valodā. Bet daudzbalsība, lai cik tā būtu bagāta, zaudē savu efektivitāti tāpat kā ikviens cits kompozīcijas paņēmiens, ja tas pārlieku bieži pielietots. Diemžēl mūsdienu jauktā kora dziesmā bagātīgā homofonā faktūra tiecas pāriet «monotonā greznumā», kā savā laikā par R. Vāgnera mūziku izteicās Rimskis-Korsakovs. 

II. Imitācijas un faktūras aktivizēšana 
Pie latviešu klasiskās kora dziesmas izklāsta nozīmīgiem faktoriem jāmin imitāciju tehnika, kas pieder pie visai seniem mūzikas attīstības paņēmieniem. Jāzepa Vītola dziesmās imitāciju tehnikai vērojama diezgan diferencēta un uzmanīga pieeja, ļoti bieži tām sižetiski ilustratīvs raksturs. Imitācijas kopā ar salikto kontrapunktu palīdz veidot žanrisku epizodi par strautiņa čalošanu («Latvju meitiņa»), it kā ilustrē laivas braucienu vētrainā laikā («Pār kalniem un lejām»), veido slavinājuma rakstura epizodi («Himna») vai vienkārši rada kustības iespaidu («Uz priekšu», «Mēnestiņš meloja»). Daudz iemīļotāks un plašāk izmantots ir faktūras imitācijveida aktivizēšanas princips, kad kādu muzikālu domu iesāk viena balss, bet turpina (pakāpeniski vai vienlaicīgi) visas pārējās bez sākotnējā teksta un melodijas atkārtojuma. Dažreiz gan teksts tiek arī atkārtots. Šāds faktūras aktivizēšanas veids mazāk raksturīgs ekspozīcijas izklāstam, vairāk attīstībai un it sevišķi kulminācijām («Dāvids Zaula priekšā», «Diena beidzas», «Vakarā»). Tas nereti visai radniecīgs dažiem krievu piebalsu polifonijas principiem, kur piebalsis gan noskaņā līdzīgas pamatmelodijai, bet tematiski diezgan neatkarīgas. Vienkāršās imitācijas jau biežāk sastopamas E. Dārziņa jauktā kora dziesmās, tās vienmēr ļoti organiski sakausētas ar tekstu un atbalsta vispārējo emocionālo tonusu. Imitāciju tehnika arī E. Dārziņam noder ne tikai darbības aktivizēšanai («Lauztās priedes»), bet arī iztēlojošā nozīmē («Minjona») un lai vispārinātu izteikto domu («Sapņu tālumā»). Neparasti plaši imitācijas izmantotas Alfrēda Kalniņa dziesmās. Visbiežāk to uzdevums radīt darbības aktivizēšanos, attīstību, ilustrēt sižetu, piemēram, nemitīgu ūdeņu tecēšanu («Ciānas bērni»), vēsmiņas šalkšanu («Ūdens rožu vaiņags»), nākšanu vai iešanu («Divi gāju balodīši», «Burtnieku ezerā», «Balāde par Melno purvu»). Balādē «Rāmavas ozols», variējot vienu un to pašu kanonizēto imitāciju, atveidotas pat sīkas satura detaļas: «izbrauc lēni» un «izbrauc ātri». Otrā gadījumā imitācija dota pakāpeniskā pastiprinājumā un paātrinājumā. Dažādas imitāciju tehnikas formas vienā un tajā pašā dziesmā sastopamas vairākkārtīgi, bet tādās lielās dziesmās kā, piemēram, «Zvani» atradīsim pat vairāk par desmit dažāda tipa imitāciju un stretu. Rezultātā tās sāk zaudēt spēju individualizēties, iezīmēt kādu konkrētu vai vispārinātu tēlainību un sāk pārvērsties par vispārējām kustības formām. Dziesmā «Beverīnas pilskalnā» ir vismaz piecas dažādas stretveida imitācijas, bet dziesmā «Sirds klusa kļuva» tās burtiski seko cita citai, veicinot gan attīstību, bet neveicinot muzikālās tēlainības dzīvīgumu. #space Imitāciju nepārtrauktais pielietojums kļūst mehānisks. Teiktais lielā mērā attiecas arī uz dziesmām «Zeme», «Mātes sēras» u. c. Diezin vai tieši pie šīs problēmas blakus vairākām citām gribot negribot nebūs jānonāk latviešu kora mūzikas pētniekiem, skaidrojot iemeslus, kādēļ Alfrēda Kalniņa dziesma nav bijusi sevišķi populāra ne agrāk, ne mūsu dienās. Tas nav jāizprot kā tieksme noliegt polifoniju. Polifonijai principā mūsu komponistu darbos vajadzētu būt vēl vairāk, taču jāizvairās no vienu un to pašu visvienkāršāko paņēmienu atkārtošanas, pievēršoties — varbūt retāk imitāciju — biežāk piebalsu polifonijai vai heterofonijai. Acīm redzot, te izvirzās problēma par attiecīgas tehnikas atbilstību nacionālajam stilam. Domājams, tieši tādēļ, ka E. Dārziņa mūzikas raksturs ir romantiski saviļņots un nacionāli mazāk iezīmīgs, tajā visai labi iekļaujas stretveida imitācijas. To nebūt nevar vienmēr teikt par Alfrēda Kalniņa salīdzinoši daudz objektīvāko un nacionāli iezīmīgāko skaņu rakstu. Te imitācijas sastopamas jau ekspozīcijas izklāstā un nav attīstības radītas. Daudz mazāk raksturīga Alfrēda Kalniņa dziesmās ir faktūras imitācijveida aktivizēšana, kas savukārt norāda, ka viņam mazāk tuvi piebalsu polifonijas principi, kas savdabīgi pārkausēti slēpjas J. Vītola kora dziesmās. levērojot iepriekš teikto, nebūtu vairs pārsteigums, ja tik nacionāli iezīmīga komponista kā E. Melngaiļa dziesmās imitāciju polifonijas izpausmes mēs tikpat kā nesastaptu. Šis paredzējums apstiprinās. Tas, protams, nenozīmē, ka atsevišķos gadījumos arī E. Melngailis savās oriģināldziesmās neizmantotu imitācijas vai stretas. Polifonijas formas visai plaši pārstāvētas dziesmā «Sirds tik grūta», kaut gan nav viegli pateikt, kas rosinājis šādu polifonizētu kompozīcijas ieceri, un grūti būtu to pieskaitīt pie komponista labākajām veiksmēm. Teiktais daļēji attiecas arī uz dziesmu «Lielākais laiks», kur diezgan daudz imitāciju un vispār pasmaga faktūra, it sevišķi reprīzē. Stretveida imitācijas visai raksturīgas arī J. Zālīša dziesmās, visbiežāk to kulminācijās, pat neatkarīgi no sižetiskā satura un mūzikas rakstura («Biķeris miroņu salā», «Pie koklētāja kapa», «Birztaliņa»). Kā faktūru aktivizētājam elementam imitācijai sava nozīme ir arī P. Barisona un J. Graubiņa dziesmās. 
Risinot polifonās tehnikas jautājumus latviešu kora dziesmā, interesants ir J. Vītola atzinums, kas publicēts 1940. gadā: 

«...ja latviešu kora dziesma līdz šim gājusi noteikti uz augšu, tad šeit tā it kā apstājas, pat varbūt uzrāda zināmas dekadences pazīmes. Pirmā kārtā — savās attiecībās pret tautas dziesmu. Tā no Jurjāna un Melngaiļa mākslas aizgājusi tālu projām; it kā pieteikts karš vienkāršībai, dziesmas dabiskai uztverei un apstrādājumam. (...) Sāka harmonizētāji meklēt imitāciju, kanonus vietā un nevietā, gan muzikāli attaisnojamus vai neattaisnojamus, ritmiski saprotamus vai ritma mocītājus, toņukārtas pasvītrojot vai nosvītrojot — kā jau kuru reizi, kanonu par katru cenu. Un galu galā nozūd galvenais — meldija samākslojumu biezoknī.» #Q [Jāzeps Vītols 1940] #space 1 Lai gan J. Vītols runāja par tautas dziesmu apdarēm, teiktais attiecās arī uz oriģināldziesmām. Izrādās, ka jau pirms 30 gadiem muzikālo sabiedrību ir nodarbinājušas tās pašas problēmas. Tikai Jāzeps Medinš spēja lauzt šo stipri vienkāršoto imitāciju polifonijas tradīciju, viešot savās dziesmās jaunu dzīvību. Vienkāršās imitācijas gan vēl sastopam «Svētku rītā», bet tas nav izšķiroši. Pārējās dziesmās jo plaši izvērsta homofonas faktūras imitācijveida aktivizēšana, kas, it kā apejot visus pārējos latviešu kora dziesmu komponistus, nākusi taisnā ceļā no Jāzepa Vītola un sastopama gandrīz visās Jāzepa Mediņa dziesmās («Kurzeme», «Būsim jauni», «Saules dziesma»). Tās daudz vieglāk pakļaujas individualizācijai. Jāzepam Mediņam vēl tipiskāks ir tāds faktūras imitācijveida aktivizēšanas paņēmiens, kad pavadījuma balsis ar nelielu nokavēšanos ritmiskā pamazinājumā izpilda ar pamatmelodiju saistītos vārdus, pie tam lomu dalījums var būt dažāds, piemēram, dziesmā «Mēs, saules tauta» pamattekstu dzied sieviešu balsis, bet faktūras aktivizēšanu veic vīru balsis. Līdzīgs paņēmiens izmantots «Dziesmā Rīgai», tikai te teksts abām balsu grupām vairs nesakrīt. Sieviešu balsīm dotas daudz garākas skaņu vērtības, un to partija ir trīsbalsīga. Daudz reljefāk atdalās abi faktūras slāņi. #space Dziesmā «Pēc kaujas» pamatmeldiju dzied trīsbalsīgs sieviešu koris un basi, bet faktūras aktivizēšanu veic tenors. «Dziesmā par sauli un maiju» trīsbalsīgam sieviešu korim (bez pauzēm!) imitē trīsbalsīgs vīru koris, balstoties uz ritmisku kanonu. #space

1 J. Vītols. Latviešu kora dziesmas attīstība. «Raksti un Māksla», 1940, Nr. 1. 

Ilgāk pakavējāmies pie Jāzepa Mediņa, jo minētā faktūras organizācija visspilgtāk izpaužas tieši viņa darbos, kaut arī vispirms bija izmantota Alfrēda Kalniņa dziesmā «Brīvība». Šeit vadošās balsis dzied visu laiku bez pārtraukuma, bet pavadījuma balsis pievienojas katrā taktī tikai otrajā taktsdaļā. Imitāciju izmantošana ir problēma arī mūsdienu komponistu jauktā kora dziesmās. Daudziem skaņražiem šis attīstības paņēmiens ir kļuvis neaizstājams vai ikvienā dziesmā, pat neatkarīgi no muzikālās tēlainības (A. Zilinskis, O. Grāvītis, J. Ozoliņš, Jēkabs Mediņš u. c.). Imitācijas ir ļoti raksturīgas arī L. Garūtas dziesmās, un tas ir dabiski, jo autori pazīstam kā lielu polifonijas speciālisti. Komponiste ir izveidojusi savu īpatu, brīvi variētu imitāciju tehniku, kas, atskaitot pāris gadījumu («Jaunatnes balsis», «Tava skaņu pils»), ir sastopamas tikai ekspozīcijas izklāstā. Tās gandrīz nekad nepiedalās kulmināciju veidošanā, kas arī bija viena no latviešu klasiskās kora dziesmas «sāpīgākajām vietām», it sevišķi Alfrēdam Kalniņam. Vienkāršās imitācijas bieži sastopamas Aldona Kalniņa dziesmās, bet visai reti tradicionālajā formā («Dziesmu jūra», «Saules lēkts», «Vasaras saulgrieži»). Aldona Kalniņa radītais imitāciju tips atrodas starp imitāciju un piebalsu polifoniju un ļoti dabiski iekļaujas vispārējā kolorītā. #space Tās gandrīz nekad nepārsniedz divas balsis un kalpo par sava veida mikrodramaturģijas faktoru, netraucējot nacionālā kolorīta iezīmīgumu («Oktobra zemē», «Nemeklē ziedos vien», «Gaismas audēja»). J. Ozoliņa dziesmās imitāciju tehnika un to veidotā dinamika ir visa muzikālās attīstības procesa pamatā, taču ne tik daudz burtiskā, cik brīvi variētā formā («Var», «Mana dzimtene», «Padomju dzimtenei dziedāsim slavu»), kas mikrostruktūru veidā piepilda visu izklāstu. #space Kaut arī pats par sevi faktūras imitācijveida aktivizēšanas princips nepavisam nav slikts, atkārtots no dziesmas dziesmā, tas, līdzīgi ikvienam izteiksmes līdzeklim, ne tikai pats zaudē iedarbības spēku, bet pat nivelē citus mūzikas valodas izteiksmes līdzekļus, kuri katrai dziesmai var būt jauni un pat spilgti. 

III. Fona faktūra 
Jau klasiskajā kora dziesmā pārāk biežas lietošanas dēļ stretveida imitācijas nereti pārvērtās par vispārējās kustības formām. Latviešu padomju kora dziesmā par vispārējās kustības formu tiecas pārvērsties arī tā sauktā fona faktūra. Fona faktūra izpaužas gan kustošos, gan stāvošos melodiskos kompleksos. #space Atkarībā no savas lomas fona faktūra var pildīt dažādus uzdevumus — papildināt pamatmelodijā ietverto saturu, pasvītrot žanra īpatnības, dinamizēt izklāstu, dot mūzikas attīstībai attiecīgu funkcionālu ievirzi, radīt koloristisku fonu. #space Klasiskajai kora dziesmai fona faktūra maz raksturīga un galvenokārt aprobežojas ar dažāda tipa ērģeļpunktiem. #space Taču J. Vītola balādē «Dūkņu sils» pirmo reizi parādās jauns fona faktūras veids, kad melodija uzticēta vienai balsij, bet pārējās, dziedot daļēju tekstu, rada kolorīta fonu. E. Dārziņa «Mēness starus stīgo» epizodē «Nāc man līdzi» alta solo pavada kora vokalizācija uz «m». Tieši šos fona faktūras principus tālāk attīsta Alfrēds Kalniņš («Tautās laižot», «Aiziet laiva melnu buru»). #space Acīm redzot, minētie fona faktūras dažādie paņēmieni oriģināldziesmā ienākuši no tautas dziesmu apdares. #space Teiktais attiecas arī uz E. Melngaiļa dziesmām ar tautas dzejas vārdiem («Rožu lauks», «Jāņu vakars»), bet tie nav tipiski viņa oriģinālajām dziesmām, kaut arī paretam sastopami un visai aktīvi papildina saturu («Tautai»). Arī J. Zālīša un J. Graubiņa dziesmās fona faktūras evolūcija ļoti ierobežota. J. Zālīša «Birztaliņā» paralēlu polifunkcionālu kvartu kvintu harmoniju skanējums (ar aizvērtām mutēm) ilustrē birztaliņas šalkšanu, tā turpinot J. Vītola («Rūķīši un Mežavecis»), E. Dārziņa («Senatne»), A. Kalniņa («Tautās laižot») tradīcijas. #space Arī J. Graubiņš dziesmas «Dzimtenes ainava» vidusposmā ilustrē kuļmašīnu rūkšanu ar basu hromatiskām pasāžām uz «ū». 
Gandrīz katrā P. Barisona dziesmā ir epizodiski pielietots kāds fona faktūras paņēmiens, kas ļoti zīmīgs muzikālajai tēlainībai. #space Dziesmas «Latvija» vidusdaļā koris uz «m» intonē «Tek saulīte tecēdama» (basā dominantes ērģeļpunkts). Vēl aktīvāka loma fona faktūrai ir dziesmā «Pavasara jausma», kuras vidusposmā uz dominantes tonalitātes tonikas figurēta, kvartsekstakorda bāzes veidojas fona faktūra «dum, dum, dum, dum» ar alta solo balsi. #space Šādai barkarolas tipa dziesmai šis pavadījums liekas piemērots, kaut arī kora dziesmas pavadījuma balsis tuvina instrumentālai mūzikai. 
Nedaudz atšķirīgu ceļu iet Jāzeps Mediņš. Viņš pavadījuma balsu fona faktūrai izvēlas kora žanram tipiskāku izklāstu — balsu vokalizāciju, kas pieļauj lielāku žanra daudzveidību. Tādējādi kora dziesma iegūst jaunu krāsu, bet kaut ko arī zaudē — pirmkārt jau šo balsu muzikālajā individualizācijā. Vairākās Jāzepa Mediņa dziesmās trīs kora balsis (ar aizvērtām mutēm) veido fonu solobalsij, piemēram, basam («Prieks»), tenoram («Kurzemei», «Dziesma par sauli un maiju»), soprānam un basam («Saules dziesma»). 
Taču Jāzepam Mediņam pavisam svešs tas fona faktūras veids, kad vairākas balsis ar dažādiem refrēna tipa vārdiņiem veido visu pavadījumu (ja neskaita epizodi «daudzu tautu dēli» no dziesmas «Kurzemei», kur sieviešu dziedājumu atbalsta vīru balsu izsaucieni «ai, ai», kādi mums pazīstami jau no J. Vītola «Beverīnas dziedoņa»). Pakāpeniski fona faktūra izvēršas arī citu mūsu komponistu jauktā kora dziesmās. Dažādas tās formas ir sastopamas L. Garūtas daiļradē, kaut arī nekad neaptver visu attiecīgas dziesmas faktūru. Interesanta iecere ir «Dziesmiņas gaitā», kur alta solo kontrapunktē tenora balss vokalizācijai, bet soprāni un basi dzied izturētas skaņas. L. Garūtas dziesmās fona faktūras gadījumos vienmēr kādai balsij vai balsīm ir teksts. Mazāk raksturīga fona faktūra ir Jēkaba Mediņa un Arvīda Žilinska dziesmās. 
Kaut arī M. Zariņa dziesmās varam sastapt visdažādāko faktūras organizāciju, tomēr fona faktūras paņēmienus neviens no latviešu klasiķiem un padomju komponistiem nav tik plaši izmantojis. Šādā faktūras organizācijā slēpjas gan M. Zariņa kora dziesmu spēks, gan nespēks. Spēks tajā ziņā, ka viena visai spilgta faktūras paņēmiena daudzpusīga pielietošana veidojusi savdabīgu iezīmi M. Zariņa rokrakstā un padarījusi daudzas viņa humoristiskās dziesmas ļoti populāras kora dziedātāju saimē. Nespēks tajā apstāklī, ka šā paņēmiena plaša pielietošana padarījusi M. Zariņa jauktā kora dziesmu vienpusīgāku, samazinājusi muzikālās tēlainības kontrastainību. Tas nevar neatsaukties uz muzikālās dramaturģijas iespējām. Te jāmin dziesmas ar dažādiem refrēna tipa vārdiņiem pavadījuma balsīs («Lūdzu, kaimiņ, paskaties», «Mugurdancis», «Suitu deja», «Laivā», «Četrbalsīgs madrigāls par vecmodīgu tēmu»), kā arī dziesmas ar vairāk vai mazāk vokalizētām balsīm pavadījumā («Kā gulbji balti padebeši iet», «Trīs daiļas māsas»). Te pieder arī sieviešu kora dziesmas: «Ir mana mīla rozes zieds», «Ej, geriljero!». Tipisks liecinieks fona faktūras evolūcijai ir dziesmas-etīdes vīru korim («Mednieku maršs», «Nakts kuranti», «Vokalīze» un «Frankusēze»), kurās vispār vairs nav teksta, bet tikai dažādi refrēnveida vārdiņi, kā pa-pa-pam, la, la, la, tra, ta, ta utt. 
Negribu noliegt etīžu nepieciešamību korim, līdzīgi kā tās ir nepieciešamas ikvienam mūziķim, instrumentālistam vai vokālistam. Varētu pat par šo jautājumu nerunāt, ja kāds komponists būtu uzrakstījis dažas šādas dziesmas-vokalīzes (tāda ir arī J. Ivanova «Rudens dziesma») vai dziesmas-etīdes, bet M. Zariņa kora dziesmu klāstā un vairāku citu latviešu komponistu daiļradē šis princips sāk ieņemt pārāk lielu vietu. Fona faktūras kultivēšanā visai aktīvi piedalījušies E. Goldšteins («Skani tālu, birztaliņa», «Rudens ainava»), O. Grāvītis («Dziesmotā gaita», «Vientuļā dvēsele», dziesma-vokalīze «Māksliniekam»), J. Ozoliņš («Zvejnieku dziesma», «Šūpuļa dziesma», «Dzīvā zvaigzne»). J. Ozoliņa dziesmās fona faktūra gandrīz vienmēr aptver visas balsis. Jāatzīmē, ka nupat minētie autori atturējušies no faktūras piesātināšanas ar dažādiem refrēna tipa vārdiņiem, viņu dziesmās fona faktūra galvenokārt izpaužas balsu vokalizācijā, kas, starp citu, visai iemīļots paņēmiens arī V. Kaminska dziesmās. Tā, piemēram, dziesmā «Aijā» sastopam gan vienkāršus, gan figurētus divkāršos ērģeļpunktus (dziedamus uz «a») vai arī ostinato veida figūras basā (dziedamas ar tekstu), kas nenoliedzami atbalsta šūpuļa dziesmas muzikālo tēlainību. Vokalizētas balsis sastopam arī dziesmās «Kārkli pelēkie zied», «Maija aiju dziesmiņa», «Ziemas vakarā», bet «Dziesma Ventai» ir pilnīgi balstīta uz četrbalsīgu vokalizāciju malējās daļās. Fona faktūra pat atradusi vietu tādās dziesmās kā «Slava partijai» un «Tēvzemes bruņas». Ar to patriotiskā dziesma kļuvusi emocionāli siltāka, izteiksmē bagātāka, bet reizē arī tuvāka parastajai liriskajai dziesmai. Tādējādi tiek nonivelēta žanra specifika. Fona faktūras izmantošanas ziņā V. Kaminskis sacenšas ar M. Zariņu, tikai viens no viņiem vairāk ievirzās humora, otrs — liriskas jūsmas jomā. Tās abas ir ļoti pievilcīgas sfēras lielajai dziedātāju saimei, bet, kļuvušas pārāk ierastas, var traucēt estētiskā diapazona paplašināšanu. #space
IV. Kora tipu maiņa 
No dažādiem faktūras elementiem kora dziesmas formas veidošanā it sevišķi nozīmīga loma pieder kora tipu maiņai, respektīvi, viendabīga kora un jauktā kora, kā arī dubultkora izkārtojumam dziesmā. Taču šādai kora faktūras instrumentācijai ir ne tikai kolorīta izmaiņas un dinamikas pastiprināšanas, bet arī formu veidojoša nozīme. J. Vītola kora daiļradē kora tipu maiņa tikai iezīmējas, bet vēl nepārvēršas par muzikālās dramaturģijas principu. Tanī pašā laikā jāmin tāds spilgts dubultkora pielietojums reprīzē, kāds ir J. Vītola dziesmā «Rīgā pirku sirmu zirgu». Daudz nozīmīgāka vieta kora tipu maiņai ir Alfrēda Kalniņa kora darbos. Viens no komponista iemīļotākajiem paņēmieniem ir sākt dziesmu ar vīru balsīm («Pa negaisa joņiem», «Jāņu nakts») vai sieviešu balsīm («Kādi augsti kalni», «Lāčplēša kaps»). Citos gadījumos komponistam svarīgāka bijusi nevis dinamika, bet vīru balsu tembrālās īpašības attiecīgas dziesmas ekspozīcijā («Meklētājs», «Dzejnieka Jāņa Poruka kaps»). Lai veidotu reljefāku dziesmas muzikālo dramaturģiju, Alfrēds Kalniņš epizodiski «ieslēdz» viendabīgos korus arī tālākajā attīstībā un pat noslēgumā («Nakts dziesma», «Burtnieku ezerā», «Beverīnas pilskalnā»). Tādas krasas faktūras maiņas nereti ir saistītas ar konkrētām sižeta detaļām un bagātina kora instrumentāciju. Alfrēda Kalniņa lielajās dziesmās «Būsim jauni», «Pakāpies kalnā», kas pēc būtības ir simfoniskas kora poēmas, izmantota arī dialogveida faktūra. Te varbūt sava nozīme arī Alfrēda Kalniņa ērģelnieka praksei. E. Dārziņa dziesmu klāstā kora tipu maiņai mazāk sižeta ilustrācijas loma. Tā veicina pakāpenisku faktūras variēšanu un līdz ar to strofiskās formas dinamizāciju («Mēness starus stīgo», «Sapņu tālumā»). Atsevišķos gadījumos viendabīgo koru skanējumam pievērsies arī E. Melngailis, gan vienmēr saistot to ar sižetu, piemēram, dziesmā «Pamazām brauciet» epizodē «Mani uz pēdējo dusu smiltājā aizviziniet» dzirdam kompaktu vīru kora skanējumu; turpretī gaišāku atmiņu epizode «Pie strauta malas ziedonī» uzticēta četrbalsīgam sieviešu korim. Taču kora tipu maiņa E. Melngaiļa jauktā kora dziesmās nekāpina dramatismu, bet parādās kā papildu episka krāsa. #space Dubultkoru izmantošana mūsu komponistu klasiķu kora dziesmās piedzīvo zināmu evolūciju. J. Vītola un E. Melngaiļa dziesmās tiem vēl galvenokārt fona loma, bet Alfrēda Kalniņa un sevišķi E. Dārziņa daiļradē dubultkori pielietoti daudz biežāk, līdz ar to dinamizējot arī dziesmas muzikālo dramaturģiju. #space Dažādu kora tipu nozīme faktūras dramaturģija nav bijusi vienāda arī pārējo komponistu daiļradē. Tiem salīdzinoši maza vieta ir J. Graubiņa, P. Barisona, Jāzepa Mediņa dziesmās, bet jau daudz svarīgāka J. Zālīša kora darbos. Alfrēda Kalniņa dziesmās viendabīgos korus visvairāk sastapām ekspozīcijā (brīžiem pat ar grūti atšifrējamu attieksmi pret muzikālo tēlainību), bet J. Zālītis tos biežāk izmanto tālākajā attīstībā attiecīga kolorīta vai dinamikas veidošanai («Biķeris miroņu salā», «Birztaliņa»). Interesanta ir komponista remarka pie vīru kora partijas dziesmā «Birztaliņa» — quasi corni. Kaut arī kora tipu faktūras dramaturģija maz izvērsta M. Zariņa dziesmās, ciklā «Vecā Taizela brīnišķīgie piedzīvojumi» atrodam ne vienu vien spilgtu gadījumu, piemēram, groteskās sieviešu kora replikas «karsti tauki ūsās pil» no dziesmas «Taizels un jūras laupītāji» vai arī vīru kora replika «Nekust, neelpo vairs pieci» no tās pašas dziesmas. Sevišķi izteiksmīga ir vīru kora partija ar tekstu «Skoboļevs pamāj: «Nu! Nu! Taizel brāl — sarauj,»» — no svītas fināla. Starp citu, te pirmoreiz latviešu kora dziesmā parādās glissando kā raksturīgs mūzikas izteiksmes līdzeklis. Vairākus kora tipu dramaturģijas piemērus sastopam arī M. Zariņa «Dziesmā par varoni Zentu Ozolu», kā arī «Variācijās par partizāņu dziesmu». Atsevišķos gadījumos kora tipu dramaturģija vērojama arī citu komponistu dziesmās (Jēkaba Mediņa «Arāja dziesma», «Kāzas kolhozā»; A. Žilinska «Baltajā vasaras naktī», «Padomju cilvēkam»; O. Grāvīša «Krāj bitīte saldu medu»; J. Ozoliņa «Padomju dzimtenei dziedāsim slavu», «Pirmā lakstīgala», «Gaiziņš». L. Garūtas dziesmās tā izmantota tikai plašāku formu pretstatījumos, piem., «Dziesmiņas gaita»). Visai veiksmīgi kora tipu maiņa atbalsta muzikālo tēlainību J. Ķepīša dziesmās («Trīs jaunas māsas», bet it sevišķi «Dzimtenē»). Dažādu kora tipu maiņa daudzveidīgi izmantota Aldona Kalniņa kora daiļradē un vairākos gadījumos izceļ atsevišķas frāzes muzikālo tēlainību, piemēram, dziesmā «Tālā ceļā nepagursti» sieviešu koris dzied frāzi «klausās kāpas, klausās sirds»; dziesmā «Vasarai» — «zemes bērniem sildīties»; dziesmā «Dzimtā zeme» — «Tu vienmēr pretī nāc ar baltu bērzu šalkām»; dziesmā «Partizāna kaps» — «Līgst viegli lejup vārpas» u. c. Aldona Kalniņa dziesmās it sevišķi raksturīga ir lirisko, liegi pastorālo noskaņu īpaša pasvītrošana, kas arī atbilst komponista radošās individualitātes ievirzei. Kora tipu dramaturģijā visiezīmīgākās ir divas Aldoņa Kalniņa dziesmas: «Vasaras saulgrieži» un «Pļaujas rītā». Pirmajā no tām ir gandrīz nepārtraukts abu kora tipu dialogs, otrajā viss īpatsvars malējās daļās balstās uz sieviešu balsīm, bet vidusposmā veidots kāpinājums: basi, vīru koris, jaukts koris. #space Īpata kolorīta sasniegšanai komponists ne vienā vien dziesmā epizodiski izslēdzis atsevišķas balsis, piemēram, soprānu («Talkas dziesma», «Pļaujas rītā», «Vasaras saulgrieži»). Un tomēr mūsu komponistu darbos kora tipu dramaturģijas iespējas izmantotas tikai daļēji. Klasiķu tradīcijas nav guvušas pietiekamu tālāku attīstījumu. Liekas, ka teiktajam ir zināms sakars ar mūsdienu kora dziesmas žanrisko attīstību, kad nekāda tematika (no intīmās lirikas līdz patriotiskajai) tomēr nespēj aizvest kora dziesmu no tās miniatūrās formas. Klasiskajā kora dziesmā visai lielu pilnību sasniegusī kora balāde kā žanrs padomju kora daiļradē ir gan vienu otru reizi mēģinājusi atdzimt, taču tie ir palikuši tikai atsevišķi, kaut arī vispār veiksmīgi mēģinājumi (Jēkaba Mediņa «Purvs un racēji», Ā. Skultes «Meži šalc», Aldona Kalniņa «Gaismas audēja»). 

V. Akordika un muzikālais tēls 
Latviešu komponistu klasiķu kora darbu mūzikas valoda lielos vilcienos aprobežojusies ar agrīnā romantisma izteiksmes līdzekļu normām. Par dažu faktūras mikroelementu izteiksmes iespējām runāsim tikai garām ejot, jo to loma faktūras izteiksmībā ir pakļauta. Necenšoties aptvert visu problēmu, pakavēsimies tikai pie dažām raksturīgām detaļām, piemēram, pamazinātā septakorda, palielinātā trijskaņa, kvartu kvintu harmonijām u. c. Pamazinātais septakords sastopams gandrīz ikvienā Jāzepa Vītola dziesmā, un nereti to izmantošana ir saistīta ar tradicionālo estētiku. Ar pamazinātajiem septakordiem visvairāk piesātināta ir dziesma «Ceļinieks», it sevišķi pie teksta «kaut jel drīzi tiktu galā, kapenes dus ceļa malā». Tāda harmonijas izteiksmes iespēju izmantošana ir ļoti tuva šā akorda gadsimtos pazīstamajai tradīcijai, kad pamazinātais septakords parasti tika izmantots traģisku dzīves gadījumu atspoguļošanai mūzikā. Pie šāda tipa dziesmām pieder arī «Dievozolu trijotne», «Dūkņu sils», «Vakarā». Pieminētā harmonija visai plaši pārstāvēta arī dziesmās, saistītās ar mīlas liriku («Mīlestības dziesma»), fantastiku («Mākoņlaivas», «Mēnestiņš meloja»), un vismazāk raksturīga lielajām balādiskajām dziesmām, kurās valda episka pamatizjūta. 
Alfrēda Kalniņa dziesmās pamazinātajam septakordam nav gandrīz nekādas ietekmes uz muzikālo tēlainību, un relatīvi biežāk nekā J. Vītola daiļradē to sastopam tieši lielajās balādiskajās dziesmās («Burtnieku ezerā», «Balāde par Melno purvu», «Sanēsāt bēdu»), jo atšķirībā no J. Vītola Alfrēda Kalniņa balādēs vairāk romantiska patosa, bet, no otras puses, arī stiprāk izteikts nacionālais iezīmīgums, kam pamazinātā septakorda kolorīts ir svešs. 
Acīm redzot, kāpinātā dramatisma un romantiskā patosa dēļ E. Dārziņa «Lauzto priežu» centrālajā kulminācijā vēl skan pamazinātais septakords, kaut arī vispār tas E. Dārziņam nav raksturīgs. #space Dinamiskais skaņu raksts, tautiskais mūzikas kolorīts, liriski episkā muzikālā tēlainība ir galvenie faktori, kas izskaidro E. Melngaiļa atteikšanos no minētā akorda izmantošanas. 
Līdzīga aina vērojama arī palielinātā trijskaņa pielietošanā. J. Vītola dziesmās palielinātajam trijskanim vēl saglabājusies atblāzma no tiem laikiem, kad šo akordu mūzikā mēdza salīdzināt ar «raganu ķērkšanu»; vairākās dziesmās ar šīs harmonijas palīdzību attēlotas šausmas, tumsa, baigas izjūtas («Karalis un bērzlapīte», «Rīta dziesma», «Pie Dzintara jūras»), bet ne mazāk gadījumos to sastopam pretēja rakstura dziesmās. 
Alfrēds Kalniņš palielinātās harmonijas lietojis samērā atturīgāk un nedaudz citā ievirzē, kaut gan komponista pašā pirmajā dziesmā «Imanta» (1903) palielinātais trijskanis vēl pavada gan «jodu bēgšanu», gan «rūķīšu pastaigu». Tādējādi jau šajā dziesmā iezīmējas arī otrs aspekts palielinātās harmonijas traktējumā — poētisku dabas ainu un fantastikas raksturošanai, kas vēlāk turpināta vairākās dziesmās («Beverīnas pilskalnā», «Nu saule veras», «Griķu druva»). 
Palielinātais trijskanis vispār nav raksturīgs ne E. Dārziņa, ne E. Melngaiļa kora dziesmai, taču atrodam atsevišķu gadījumu, kur šī harmonija ilgst pat vairākas taktis un reljefi pasvītro attiecīgo tēlu («Ciānas bērni», «Daba un dvēsele»). 
Palielinātās un pamazinātās harmonijas sastopam arī J. Zālīša dziesmās («Rainim un Aspazijai»), P. Barisona («Latvija»), J. Graubiņa («Atmoda», «Mežā nakts ir ienākusi»), Jāz. Mediņa dziesmās («Pēc kaujas», «Saules dziesma», «Dziesma Rīgai»). Kaut arī pieminētās harmonijas kļūst arvien retākas komponistu harmoniskajā valodā, tās nevar izzust pēkšņi, un nav arī tādas vajadzības, ikviena saskaņa atrod savu vietu dažādos stilos. 
Atšķirībā no J. Vītola, kura harmoniskās valodas pamatstruktūra bija trijskanis un mazais mažora septakords (kas arī nosaka viņa mūzikas valodas izteiksmes līdzekļu radniecību klasicismam), un atšķirībā no Alfrēda Kalniņa kora darbiem, kur blakus mazajam mažora septakordam strauji pieaug mazā minora septakorda loma, — E. Melngaiļa dziesmā blakus pakāpju septakordi ir harmoniskā kolorīta pamatelementi, bet Zālīša harmoniskajā valodā jau nozīmīgu vietu ieguvuši nonakordi un visai sarežģītas aizturu harmonijas stiprāk hromatizētā vidē. #space Arī mūsdienu autoru attieksme pret pieminētajām harmonijām ir dažāda. J. Ozoliņa dziesmās tādi romantisma skaņu valodas objekti kā pamazinātais un palielinātais trijskanis ieņem ne pārāk lielu vietu, taču šo akordu pielietojumu nosaka tradicionālā estētika, kas tos ieveda mūsu komponistu klasiķu darbos. Piemēram, «Mana dzimtene», «Dzīvā zvaigzne». Citās dziesmās šo akordu uzdevums ir veidot komponista mūzikai vispār raksturīgo kolorītu («Zvejnieku dziesma», «Šūpļa dziesma»). Pieminētās struktūras formas nav svešas arī M. Zariņa dziesmām, it sevišķi pamazinātais septakords («Laivā», «Trīs daiļas māsas», «Variācijas par partizāņu dziesmu»). Retāk sastopamie palielinātie trijskaņi arī saistīti ar tradicionālo estētiku, kas gan atsevišķos gadījumos var pat attaisnoties, piemēram, dziesmā «Taizels un jūras laupītāji». Vispār jāatzīmē, ka M. Zariņa a cappella kora dziesmu kolorīts lielās līnijās neaiziet no tipiski romantiskas noskaņas, kaut arī tieksme izlauzties saklausāma, piemēram, dziesmā «Ražas dancis», kas ar savu balssvirzi (paralēlām kvintām, trijskaņiem), lapidārām harmonijām un asi motorisko ritmiku sasaucas ar Stravinska mūzikas valodas atsevišķiem principiem. #space V. Kaminska dziesmu nereti romantiski saviļņotajai mūzikai pamazinātās un palielinātās harmonijas varētu būt raksturīgas, taču tās tikpat kā nesastopam, atskaitot dažas pirmās dziesmas («Aijā», «Aprīlī»). Un tas ir loģiski, jo, piemēram, salīdzinot V. Kaminska un Jāzepa Mediņa dziesmu harmonisko kolorītu, V. Kaminskim tas tomēr ir daudz objektīvāks un nacionāli iezīmīgāks. Tāpēc Jāzepa Mediņa dziesmās ir daudz pamazināto septakordu, bet V. Kaminskim raksturīgāki mazie minora septakordi. 
Romantiķu mūzikas valodā raksturīgas struktūras O. Grāvīša dziesmās sastopam visai reti, bet to pielietojums tipisks romantisma estētikai: «Ziemas pievārte», «Varoņbirzs» (palielinātais trijskanis raksturo mūziku pie teksta «grūtā kauja», «nāve dzima», pamazinātais trijskanis — «Asins lāses»). Teiktais attiecas arī uz L. Garūtas un Jēkaba Mediņa darbiem. Pieminētās harmonijas zīmīgas arī Aldona Kalniņa dziesmām («Nevar neticēt», «Dzimtā zeme», «Oktobra zemē»), bet tās pilnīgi pakļautas blakus pakāpju septakordu un nonakordu harmoniskajam kolorītam, kas visbiežāk figurē kā pilnīgi patstāvīgi skaņu objekti jeb kompleksās melodiskās kustības veidā. #space Un tieši te slēpjas Aldona Kalniņa mūzikas valodas savdabība, kas izveidojusies impresionisma harmonijas raksturīgu paņēmienu un latviešu tautas melodikai tipisku intonāciju oriģinālā sintēzē. Šā ceļa gājējs Aldonis Kalniņš, protams, nav vienīgais, bet gan radikālākais. Tas viņu arī noveda pie spilgti oriģināla izteiksmes veida. 
Tāda mūzikas valoda Aldona Kalniņa daiļradē neradās pēkšņi. 1956. gadā uzrakstītajā dziesmā «Nevar neticēt» šādai evolūcijai vēl nav nekādu pazīmju. Gadu vēlāk dziesmā «Oktobra zemē» gan saklausām septakordu virknes, taču tiem vēl visbiežāk mainās apvērsumi, un līdz ar to dažas no skaņām atrisinās. Vienlaikus jau pavīd tiešais paralēlisms: #space sekstakordi («Vasarai», «Bezdelīgas», «Partizāna kaps»), kvartsekstakordi («Tālā ceļā nepagursti»), septakordi («Oktobra zemē»). Pieminētās tendences vēl spilgtāk izteicas dziesmās, kas uzrakstītas 1963./64. gadā («Saules lēktā», «Maija rītā»). Te it sevišķi nozīmīgs paralēlu akordu (pirmā kārtā kvartsekstakordu) blīvais skanējums šaurā salikumā kā pilnīgi jauna parādība. #space Brīžiem tie vēl piesātināti ar blakus skaņām. Visai pilnīgu ieskatu Aldona Kalniņa dziesmu skaņu rakstā dod 1965. gadā publicētās 16 dziesmas, kur jo nozīmīga vieta pieder jau pieminētajai balsu dublēšanai. Te sastopam ne tikai paralēlas tercas un sekstas («Daugavas pavasaris»), kvartsekstakordus («Pļaujas rītā», «Dzintara lāses») un septakordus («Tiltu ceļ»), bet arī paralēlus trijskaņus («Jūra, jūra sidrabainā») un kvartseptakordus («Kāzas»). #space Bagātīgās kompleksās balssvirzes formas, mūzikas tautiskais intonatīvais audums, kā arī brīvā faktūras tipu maiņa veido Aldona Kalniņa dziesmu oriģinālo stilu. Kad šādas tieksmes parādījās Alfrēda Kalniņa solodziesmās trīsdesmito gadu vidū, tad J. Vītols rakstīja: «Šis savā ziņā mehanizētais kompozīcijas paņēmiens mazāk Kalniņa dabā. Tas stājas pretrunā ar psiholoģiski izsmalcināto harakterizēšanas veidu agrākajos Kalniņa darbos, top viegli ārišķīgs, neskatoties uz tieksmēm uz eksotismu, — pat pasauss. Šķiet, divām dvēselēm Kalniņa krūtīs nav vietas, un pirmā man labāk patīk; otrā eksperiments, ne daba.»1 Par Aldoni Kalniņu gribas apgalvot pretējo. Pieminētais kompozīcijas paņēmiens kļuvis komponistam par organisku izteiksmes formu. Rakstā «Aldona Kalniņa kora dziesma» M. Goldins pareizi atzīmēja, ka «ievērību pelna komponista kora faktūra. Koris tiek traktēts kā orķestris, kurā atsevišķu orķestru grupu funkcijas uzticētas cilvēku balsīm. Var runāt par komponista meistarīgo kora instrumentāciju. Faktūra pastāvīgi mainās, izmaiņas faktūrā noteic tēla attīstību.» #Q [Maksis Goldins] 2 

VI. Intonācija un harmoniskais kolorīts 
levērojot to, ka visumā mūsu jauktā kora dziesmās valda četrbalsība, it sevišķi svarīga ir komponistu attieksme pret skanīguma ziņā lakoniskākām izteiksmēm — oktāvu, kvintu un kvartu, kā arī intervālu un akordu paralēlismu. #space Tie skan gan efektīgi, bet samazina patstāvīgo balsu skaitu un līdz ar to maina funkcionalitātes raksturu. 
J. Vītola dziesmās nozīmīga vieta ierādīta oktāvas intonācijai. #space Nereti to sastopam viduskadencēs, kas piešķir īpatu kolorītu, kompaktu, monolītu skanējumu un brīžiem pat pārvērš tonikas funkciju par dominanti, nodrošinot dziesmas atsevišķu posmu organiskāku saisti («Upe un cilvēka dzīve», «Karalis un bērzlapīte»). Citos gadījumos kadences oktāvām uzticēts jau vesels saturā nozīmīgs vārds («Bērzs rudenī») vai arī tās pārvēršas par ilgstoši izturētu ērģeļpunktu, uz kura fona, piemēram, «Dūkņu silā», dzirdamas fantastisko dūkņu balsis. #space Vairākkārt oktāvas un kvintas harmonisko skanējumu J. Vītols izmanto, lai pasvītrotu dziesmas episki balādisko raksturu («Pie Dzintara jūras», «Karaļmeita»), vai arī tām ir ilustratīvs raksturs («Latvju meitiņa», «Brālis mēness»). 
Atbilstoši J. Vītola daiļrades daļēji romantiskajai ievirzei tajā sastopam diezgan daudz paralēlo tercu, kuru uzdevums diatoniskā vidē pasvītrot liriski pastorālu vai liriski dramatisku muzikālo tēlainību («Pār kalniem un lejām», «Pavasars un rudens»). #space Turpretī paralēlo tercu virzība hromatikas apstākļos parasti sasaucas ar fantastikas pasauli («Dūkņu sils»). #space J. Vītols savu kora dziesmu faktūrā ļoti rūpīgi veidojis katru detaļu, un, jo lielāka dziesma, jo lielāka uzmanība veltīta detaļām. Acīm redzot, te komponists vairāk domājis par mūzikas atbilstību teksta sižetiskajai attīstībai, turpretī mazās dziesmiņas it kā uzzīmētas ar vienu otas vilcienu un visbiežāk pasvītro tikai vienu — saturā nozīmīgāko aspektu. Kaut arī Jāzeps Vītols un Alfrēds Kalniņš ir laikabiedri, liekas, ka pēdējais savu daiļrades ceļu sācis pēc J. Vītola, tāpat kā Bēthovens un Šūberts dzīvoja vienā laikā, bet katrs pārstāvēja savu stilu. Protams, arī te abiem autoriem ir daudz kopīga, taču tas, kas J. Vītola daiļradē tikai iezīmējas, A. Kalniņam jau kļuvis raksturīgs, principā atšķir viņa kora dziesmu kolorītu no J. Vītola un E. Dārziņa un daudzējādi rada to grūti tveramo, bet spilgti tautisko skanējumu, par kuru bieži runājam, pārskatot Alfrēda Kalniņa mantojumu. Jāzepam Vītolam raksturīgās oktāvas un unisoni kadencēs sastopami Alfrēda Kalniņa dziesmās pat pārāk bieži un līdz ar to zaudējuši savas priekšrocības. It sevišķi krasas atšķirības vērojamas kvartu un kvintu intonāciju pielietojumā, kas kļuvušas par Alfrēda Kalniņa dziesmu tipiskā harmoniskā kolorīta noteicējām («Imanta», «Līgas svētki»). Raksturīgi, ka abās dziesmās izmantots dubultkora princips. Efekts nenoliedzami ir liels, grūtāk noskaidrot, kāpēc Alfrēds Kalniņš vēlāk atteicās no aizsāktā rakstības stila, kaut gan epizodiski to sastopam vairākās dziesmās («Dzimtenē», «Sanēsāt bēdu», «Pa negaisa joņiem»). lespējams, ka šāds kolorīts neatbilda dziedātāju un klausītāju dzirdes pieredzei, kuras attīstībai bija maz impulsu, vai arī pašu komponistu neapmierināja izvēlētā harmoniskā kolorīta pārāk objektīvais skanējums. Kvartu kvintu harmonijas ienes Alfrēda Kalniņa dziesmā no Rietumeiropas romantiskā stila atšķirīgu episku kolorītu, kas sasaucas galvenokārt ar dzimtenes tēmu («Dzimtenē»), tautas sadzīves atspoguļojumu («Jāņu nakts») un tautas grūto pārdzīvojumu attēlojumu («Ciānas bērni»). Alfrēda Kalniņa, tāpat kā Jāzepa Vītola dziesmās sastopam jau pieminētās paralēlās tercas, paralēlos sekstakordus, bet ienāk arī kaut kas pilnīgi jauns: paralēli kvartsekstakordi, kuru radītais kolorīts ļoti spilgts un veido pat polāri pretēju muzikālo tēlainību, piemēram, paralēli sekstakordi dziesmā «Dzejniekam» (pie vārdiem «Kā pasakā vēsma čukst») un paralēli kvartsekstakordi dziesmā «Mātes sēras» (pie vārdiem «viņu kauli, kauli balo»). #space Te sastopam divas dažādas pasaules: fantastisku poēziju un reālās dzīves traģiku. Atsevišķos gadījumos izmantota sekundu paralēlisma izteiksmība («Zvani»). #space Liekas, ka ar visu iepriekšminēto saistās Alfrēda Kalniņa dziesmu tautiskais skanējums, kas izteicas ne tikai tautas melosam radniecīgās intonācijās, bet arī paša komponista veidotajā tautiskajā harmonijā, kam savukārt visai ciešs sakars ar melodikas intonatīvo sastāvu. 
Neiedziļinoties harmonijas jautājumos, tomēr jāatzīmē, ka Jāzepa Vītola harmoniskās valodas saknes ieiet visai dziļi klasicisma tradīcijās, turpretī Alfrēda Kalniņa harmoniju funkcionālo pusi vairāk nosaka melodiskie sakari, kas to tuvina romantisma mūzikas valodai. #space
Sava vieta ierādāma Emīlam Dārziņam, kurš pēc būtības atrodas starp Jāzepu Vītolu un Alfrēdu Kalniņu, kaut gan tuvāks Alfrēdam Kalniņam, un viņa lielajās dramatiskajās dziesmās skaidri redzams, ka ar krāšņajiem, pilnskanīgajiem trijskaņiem vairs nekādu īstu «cīņu» atspoguļot neizdosies. #space Vajadzīgi skaudrāki līdzekļi. 
 Pat «Latviešu rekviēma» noslēgumā skan tukša kvinta kā sēru un skumju simbols. Īpaši jārunā par kvartsekstakorda izmantošanu. Emīlim Melngailim mazāk raksturīga tāda konkrēta sižetiska tēlainība, kāda ir Alfrēda Kalniņa skaņdarbos, kur kvartsekstakordi visbiežāk veido traģiski skaudru izteiksmi. Tomēr atsevišķus gadījumus sastopam arī E. Melngailim dziesmā «Pamazām, palēnām» no «Latviešu rekviēma». Visbiežāk tiem vispārēja, kaut arī nacionāli iezīmīga kolorīta nozīme («Vēl saule augstu», «Deviņi dēli», «Ai, kaimiņu zeltenīte», «Dziesma par dimantu»). Dziesmā «Svešāi zemē» pat visi trīs pēdējie akordi ir kvartsekstakordi, citos gadījumos tie iekrāso attiecīgu faktūras slāni («Ar vagari saderēju», «Smuks puisītis»). Liekas, ka kvartsekstakordu pielietošanā E. Melngaiļa dziesmās vērojamas M. Musorgska harmoniskās domāšanas tradīcijas. Kā zināms, E. Melngailis ļoti augstu vērtējis izcilā krievu komponista mākslu. Nesalīdzināmi pieaudzis izklaidu un paralēlo sekundu īpatsvars harmoniskajā kolorītā, par ko jau savā laikā rakstīja Viktors Sams, runājot par E. Melngaiļa kora dziesmu harmoniju. #space Kaut arī J. Zālīša rokrakstu iezīmē vēlīnajam romantismam raksturīgā hromatika, kas saasina muzikālās izteiksmes krāsainību, — viņa dziesmās vērojama arī tieksme uz faktūras vienkāršību, lakonismu un tautisku kolorītu. Daudzās dziesmās pasvītrots tukšo kvartu, kvintu skanējums, kas figurē pat frāžu kadencēs («Sirds tik grūta»), bet dažos gadījumos arī visas dziesmas noslēguma kadencēs («Birztaliņa», «Kā oši šalc»). #space Melodisko sakaru nostiprināšanās rezultātā harmonisko kolorītu piesātina paralēli kvartsekstakordi («Ceļš uz dzimteni»), terckvartakordi («Biķeris miroņu salā», «Lai zemei sāpes nav») un it sevišķi paralēli sekundakordi («Tā vēsma», «Kā sniegi kalnu galotnēs»), kas daudzējādi neitralizē ierastās funkcionālās attiecības, ievieš dažus modālās harmonijas elementus un vienlaicīgi izmaina mūzikas nokrāsu. #space
J. Graubiņa dziesmas ar visai izturētu četrbalsību nepretendē uz spilgtāk izteiktu tautisko kolorītu. Teiktais attiecas arī uz Jāzepa Mediņa romantiska kolorīta iezīmētajām kora dziesmām. Tām daudz raksturīgāks paralēlu tercu skanējums, kas patiešām sastopams gandrīz ikvienā Jāzepa Mediņa dziesmā. Savdabīgs izņēmums ar kvartu kolorītu ir dziesma «Lielā vēja plēšas». P. Barisona dziesmas diezgan krasi dalās romantiski saviļņotās un tautiski pastorālās. Pirmajām tuvākas «Pavasara jausma», «Tālie dzimtenes ceļi», otrs tips iezīmējas tādās dziesmās kā «Latvija», «Dziesmai šodien liela diena». Tajās arī sastopam kvintu kvartu intonāciju dažādas izpausmes. Viss teiktais guvis zināmu atspulgu arī mūsu šodienas komponistu kora dziesmā. Speciālus tautiskā kolorīta meklējumus latviešu padomju komponistu dziesmās sastopam diezgan reti, taču vairākās dziesmās dzirdam jau no klasikas iepazīto kvartu kvintu kolorītu (P. Līcītes «Ciema meitenes dzied», J. Ķepīša «Trīs jaunas māsas», Jēkaba Mediņa «Purvs un racēji», O. Grāvīša «Varoņbirzs», L. Garūtas «Ābele»). Tomēr vairumā dziesmu vēl joprojām noteicošais ir romantiski saviļņotais tercu un sekstu kolorīts, kas attiecas gan uz minēto komponistu dziesmām, gan arī uz M. Zariņa, R. Kalsona, V. Kaminska un pat Aldona Kalniņa jauktā kora dziesmām. Protams, te jūtama diezgan liela diferenciācija. 

1 V. Sams. «Kadences un harmonijas E. Melngaiļa tautasdziesmu apdarēs». «Latviešu mūzika», LVI, R., 1958, 125. lpp. 

Brīžiem visai spilgti iezīmēta nacionālā specifika arī M. Zariņa kora dziesmās, visbiežāk tieši ar harmonijas palīdzību. Te atkārtoti ieskanas kvintas un oktāvas intonācijas («Dziesma par varoni Zentu Ozolu», «Vēji no Volgas». Jāatgādina melngailiskās paralēlās sekundas dziesmā «Taizels un jūras laupītāji»). 
R. Kalsona jauktā kora dziesmu skaņu raksts pirmajā brīdī var izlikties pavisam tradicionāls. Tajās daudz paralēlu sekstu, tercu, ne viena vien imitācija. Taču harmoniskā kolorīta izveidošanā svarīgs ir ne tikai faktūras atsevišķu līniju izkārtojums, bet arī visa skaņu matērija kopumā, harmoniskie skaņu kompleksi, intonatīvie uzslāņojumi. #space Izrādās, ka tercas visbiežāk ir kādu disonējošu akordu sastāvdaļas, arī paralēlie kvartsekstakordi pēc E. Melngaiļa nav nemaz tik bieži sastopami. #space Tie dod īpatnēju tautisku kolorītu, jo pasvītroti skan kvartas intonācija («Dzimtene», «Dzimtā puse»). Citos gadījumos paralēlās sekstas veido polifonās faktūras vienu slāni, kas ar pārējām balsīm var veidot visnegaidītākās saskaņas vai arī slēpto polifoniju («Naktī») un dot pozitīvu rezultātu individualizētas tēlainības sasniegšanai — loti dziedošu, skanīgu faktūru. #space Bet vienlaikus sekstu pārbagātība, par kādu brīžiem var runāt R. Kalsona dziesmās, piešķir tām arī romantisku juteklību un pārāk lielu kolorīta vispārinātību. Aldona Kalniņa tieksme uz tautisku kolorītu saistās ar vairāku Emīļa Melngaiļa un Alfrēda Kalniņa daiļrades aspektu turpinājumu. Viens no spilgtiem faktoriem te ir sekundu un septimu izklaidu paralēlisms, kā arī tīro kvartu un it sevišķi kvintu skanējuma hipertrofija, kas bija raksturīga Alfrēda Kalniņa daiļrades sākumā un iezīmē latviešu un ne tikai latviešu tautas mūziku. Bieži sastopamas kvartas intonācijas («Vasarai», «Bezdelīgas», «Dziesmai sirdī dzintarlāse»), vēl daudzpusīgāks ir kvintas intonācijas pielietojums («Nemeklē ziedos vien», «Saules lēktā», «Dzintara lāses»). Pieminēto intonāciju lielā noturība bija viena no būtiskiem faktoriem Aldona Kalniņa kora stila veidošanas procesā. 

VII. Kulminācijas 
Risinot kora mūzikas formas jautājumus, visai interesants ir ne tikai tematiskā materiāla izklāsts ekspozīcijā, bet arī ta attīstība. 
Līdz šim lielāka vērība bija veltīta ekspozīcijas izklāstam, tagad pievērsīsimies muzikālās dramaturģijas fokusam — kulminācijai, kuras sagatavošana un realizēšana ir visas attīstības pamatā un līdz ar to daudzējādi nosaka muzikālo tēlainību. Jāzepa Vītola dziesmu kulminācijas lieku reizi apstiprina komponista lielo meistarību un radošās fantāzijas bagātību. Vistipiskākā kulmināciju īpašība ir ritmisks palielinājums, kas parasti atrodams tikai pašā virsotnē, bet sagatavošanas ceļš ir daudzveidīgs: #space sekvence («Lūgšana», «Saule austrumos»), variēts atkārtojums («Mākoņlaivas», «Bērzs tīrelī»), imitācijveida formas, stretas («Dievozolu trijotne», «Pār kalniem un lejām»). Tādējādi vissvarīgākais kulminācijas veidošanas princips ir krasa faktūras maiņa. Bieži korāļveida faktūra jeb izturēta četrbalsība pārslēdzas uz dialogveida faktūru («Beverīnas dziedonis», «Diena aust»). Dažreiz kulminācija veido it kā veselu plato ar solo un kora dialogu, kas var pat radīt scēnisku iespaidu («Dāvids Zaula priekšā»). Pavisam retos gadījumos kulminācijas veidotas ar dinamisku spēku, izmantojot dubultkori («Pavasars un rudens»), visa kora unisonu («Himna»). Tādējādi, lai gan ir daži kopīgi principi kulmināciju veidošanā J. Vītola kora dziesmās, vispār to instrumentācija ir ļoti bagāta un individualizēta. 
Diemžēl to nevaram teikt par Alfrēda Kalniņa dziesmām. Tām ir vairāk episka ievirze. Daudzas no Jāzepa Vītola dziesmām varētu saukt par liriski dramatiskām, bet vairums Alfrēda Kalniņa dziesmu ir liriski episkas. Šādā sakarībā lielai daļai Alfrēda Kalniņa dziesmu nav krasi izteiktu kulmināciju, kas prasītu faktūras tipa maiņu. Tādēļ arī kulminācijas mazāk reljefas un līdz ar to mazāk individualizētas. Daudzām dziesmām kulminācijās sabiezināta faktūra, lielāks balsu skaits («Imanta», «Līgas svētki», «Ciānas bērni»), vairāk vai mazāk variētas sekvences («Mātes sēras», «Sanēsāt bēdu», «Lāčplēša kaps»), variēts atkārtojums ar ritma palielinājumu #space («Nu saule veras»), variēts atkārtojums ar dubultkori («Zeme»). Taču milzīgā pārsvarā dziesmu kulminācijas veido stretas, kas tikai atsevišķos gadījumos papildinātas ar citiem izteiksmes faktoriem — variētu atkārtojumu («Jāņu nakts»), unisonu («Birzīm rotāts Gaiziņš»), dubultkori («Dzimtenē»), poliritmikas nomaiņu ar monoritmiku («Pie Daugavas»), bet visbiežāk ir tikai stretas: viena streta («Burtnieku ezerā», «Ceļa jūtīs», «Būsim jauni»), divas («Beverīnas pilskalns», «Līksmošana», «Rāmavas ozols»), četras («Balāde par Melno purvu») un pat sešas stretas («Meklētājs»). Šāda vienveidība attīstības principu izvēlē, protams, neliecina par muzikālās tēlainības individualizāciju. Teiktais, protams, neattiecas uz visām dziesmām, kur izmantotas stretas. Daudzās lielajās dziesmās Alfrēds Kalniņš ir ieguvis episkas kulminācijas ar kontrastējošiem blakusnostatījumiem vai pakāpenisku faktūras attīstību. 
E. Dārziņš kulmināciju veidošanā iet pa J. Vītola nosprausto ceļu, bet E. Melngailis tuvāks Alfrēdam Kalniņam. #space Viņa dziesmās vairākkārt sastopam sekvences («Vēl saule augstu», «Senatne»), kas bagātinātas ar ritma palielinājumu («Daba un dvēsele», «Jāņuvakars») vai stretu («Pastarā diena»). #space Dziesmā «Sirds tik grūta» savdabīgu kulmināciju veido faktūras pārslēgšana, novirziens no homofona izklāsta uz polifonu. #space Minēto komponistu tradīcijas kulmināciju veidošanā turpina J. Zālītis, bet J. Graubiņš ievieš arī kaut ko jaunu — orķestrālu pieeju kulmināciju iecerē, piemēram, dziesmās «Atmoda» un «Rītdienas rota». Pirmajā dziesmā kulminācijas gatavošanas periodā dzied sieviešu koris, tad pievienojas tenori, vēlāk basi un kulminācijā skan kora tutti. Otrajā dziesmā kulminācijas sagatavošanas posmā dzied trīsbalsīgs sieviešu koris uz tenoru izturētas skaņas fona, tad pievienojas basi un kulminācijā skan tutti ritma palielinājumā. #space P. Barisona dziesmās nav sevišķu kulmināciju, un tomēr tajās izmantoti ļoti dažādi, individualizēti līdzekļi, kas atbilst attiecīgajai muzikālajai tēlainībai. Īpati skan «Pavasara jausmas» kulminācija, kur faktūra piesātināta ar paralēlu sekstakordu kustību. #space
Pirmajās Jāzepa Mediņa dziesmās kulmināciju veidošanā sastopam jau no klasiķu dziesmām pazīstamos paņēmienus — unisonu sagatavojuma posmā un ritma palielinājumu virsotnē («Būsim jauni», «Lielās vēju plēšas»), pat sekvences («Dziesma Rīgai»). #space Bet te jau iezīmējas arī komponistam raksturīgo individualizēto kulmināciju «asni» — stingri izdalīta, akcentēta ceturtdaļu kustība ar ritma palielinājumu virsotnē  («Prieks», «Svētku rītā», «Kurzeme»), kas noved pie Jāzepa Mediņa dziesmu kulmināciju pamattipa — ceturtdaļnošu kustība vienai vai dažām balsīm uz pārējo balsu izturēta fona #space («Mēs, saules tauta», «Uzvarai», «Svētku rītā»).
Šādam faktūras izkārtojumam ir lielas izteiksmības iespējas — tematiski piesātināts plašs dziedājums kulminācijā, ko saasina noteikta enerģiska kustība. #space Tādējādi reljefi izdalās visi trīs enerģijas veidi — melodiskais, harmoniskais un ritmiskais, pieļaujot daudzus variantus. 
Arī mūsdienu komponisti cenšas individualizēt kulmināciju veidošanu. Visai liela kulmināciju dažādība sastopama Jēkaba Mediņa dziesmās. O. Grāvītis tās biežāk panāk ar imitāciju tehniku, L. Garūta un A. Zilinskis ar brīvi risinātām sekvencēm. J. Ozoliņa dziesmās kulminācijas parasti diezgan episkas ievirzes un pa lielākajai daļai sasniegtas ar sekvenču palīdzību, kas nav bijis īsti tipiski nevienam mūsu komponistam («Pirmā lakstīgala», «Dzīvā zvaigzne»). Sastopami arī atkārtoti, variēti kompleksi («Mana dzimtene»), stretveida kāpinājumi («Gaiziņš»). #space M. Zariņš vairākās savās dziesmās it kā turpina Jāzepa Mediņa tradīcijas — kulminācijā skan ar akcentiem izdalītas ceturtdaļnotis («Balāde par Oškalnu», «Dziesma par draudzību», «Taizels precas»). Vēlāk sastopam dažādus individualizētus paņēmienus: dubultkori («Tautas svētkos»), unisonu («Cīruļi»), sabiezinātu faktūru («Ražas dancis»). 
V. Kaminskis pakāpeniski izveidojis sev raksturīgu kulmināciju veidošanas praksi. Pirmajās dziesmās bija ritma palielinājums #space («Aijā»), arī stretveida formas («Aprīlī»), dubultkoris («Dzimtenē»), faktūras imitācijas un dubultkoris («Ziemas vakarā»), gan arī variēts atkārtojums un dubultkoris («Saules kalnā»). Taču visos šajos gadījumos (kā arī dziesmā «Liesmojošā birzs») kulminācijas sagatavošanas galvenais faktors ir viļņveidīga attīstība bez speciāliem līdzekļiem. Pakāpeniski sabiezinās faktūra un priekšplānā izvirzās kompleksā balsu kustība, it sevišķi paralēli trijskaņi («Slava partijai», «Tēvzemes bruņas»), kas stājas agrāko paralēlo tercu vietā («Aijā», «Aprīlī»). #space Arī Aldona Kalniņa jauktā kora dziesmu kulmināciju veidošanā vērojama zināma evolūcija. Pirmajās dziesmās («Nevar neticēt», «Oktobra zemē») dots spēcīgs ritma palielinājums, vēlāk variēti atkārtoti, sabiezināti faktūras kompleksi un atsevišķu zilbju akcentēšana #space («Tālā ceļā nepagursti», «Vasarai», «Maija rītā»). Dažu dziesmu kulminācijās vērojams vairāk vai mazāk izteikts dubultkoris («Dzimtā zeme», «Slava darbam»), variēts atkārtojums ar sekvenci («Saules lēktā», «Talkas dziesma», «Vasaras saulgrieži», «Bezdelīgas») vai arī metroritma palielinājums («Partizāna kaps»). #space Atsevišķos gadījumos Aldonis Kalniņš panāk kulmināciju ar faktūras pakāpenisku sabiezināšanu vai balsu reģistru maiņu («Daugava», «Pļaujas rītā»). Pirmajā no dziesmām tēma vispirms skan basos, tad augšējās trīs balsīs paralēlos sekstakordos un beidzot vēl ar savu patstāvīgu līniju pievienojas basi. #space Otrajā dziesmā basa solobalsij seko vīru koris, tad jauktais. Te Aldona Kalniņa rokraksts it kā sasaucas ar Jēkaba Graubiņa dziesmām. 
Tomēr par Aldoņa Kalniņa jauktā kora dziesmu kulmināciju tipiskāko faktoru var uzskatīt dubultkori, kuru atkarībā no konteksta pastiprina solists («Dzimtenes ozoli šalc»), streta un unisoni («Dziesmai sirdī dzintarlāse»), faktūras imitācija un streta («Gaismas audēja»). Interesanta ir brīvdalījuma izmantošana kulminācijā («Tiltu ceļ»), kā arī melodijas izklāsts oktāvās («Balto bērzu zeme»). 

VIII. Kadences 
Muzikālajā tēlainībā ļoti nozīmīga ir dziesmas noslēguma faktūra. Ne velti komponisti dziesminieki saka: «Simfonistiem ir fināla problēma, bet mums kadences problēma.»1 Te, protams, ļoti būtiska nozīme harmonijai, melodijai, metroritmikai un citiem faktoriem, kuri šeit mazāk skarti. Jāzepa Vītola dziesmu nobeigumiem raksturīgs teksta un mūzikas variēts atkārtojums, kam vēl var sekot skaņkārtas modulācija («Bāriņš»), papildinājums («Vakarā»), faktūras sabiezinājums («Diena aust», «Daugava»), retāk kora tipu maiņa («Karalis un bērzlapīte») vai ritma palielinājums («Pie Dzintara jūras»). #space Pie raksturīgākajiem faktūras izkārtojumiem J. Vītola dziesmās pieder faktūras retinājums, kad izturētas četrbalsības vietā stājas diferencēts kora balsu izmantojums, ko beigās var atkal rezumēt pilns jauktais koris («Diena beidzas», «Brūnās naktis», «Bērzs rudenī»). Taču ne visu dziesmu nobeigumu izklāsti pakļaujas šādai klasifikācijai. Ir dziesmas, kuras apstājas it kā negaidot («Mēnestiņš meloja»), kur beigās paliek tikai darbības fons («Dāvids Zaula priekšā»), bet citai dziesmai stāstījums nemaz nebeidzas — tas aktīvi turpinās klausītāju domās («Rūķīši un Mežavecis»). Tādējādi J. Vītola kora dziesmas nobeigumi ir ļoti individualizēti un šādam mūzikas izklāstam ir liels izteiksmības spēks. Ikvienai detaļai ir dziļi psiholoģisks pamatojums. #space

Alfrēda Kalniņa dziesmu noslēgumi visumā ir vienveidīgāki, un to raksturīgākā pazīme ir variēti teksta atkārtojumi, ko nereti pavada arī mūzikas variēts atkārtojums («Sena aukles dziesma»). Teksta variēto atkārtojumu nereti vienlaikus iezīmē krasākas mūzikas faktūras maiņas un visbiežāk tieši ritmiskais palielinājums, kuru sastopam gandrīz 50 % Alfrēda Kalniņa dziesmu. #space Dažreiz ritmiskais palielinājums darbojas izolēti («Māte un meita»), citreiz kopā ar skaldīšanas un summēšanas elementiem («Mātes sēras») vai ar akcentēti aprautu dziedājuma nobeigumu («Tautās laižot»), sabiezinātu faktūru vispār («Dzimtenē»). #space
Dziesmu nobeigumos sastopam arī faktūras retinājumu, kuru atšķirībā no J. Vītola vairs nerezumē kora tutti («Klusu — visur miers», «Dzejniekam»). Visa dziesma nobeidzas ar vīru balsīm vai nepilnu jaukto kori. Atsevišķās Alfrēda Kalniņa dziesmās visai pārliecinošus noslēguma posmus veido monoritmiska faktūras organizācija, kas nomaina iepriekšējo poliritmiju («Imanta», «Kādi augsti kalni»). Brīžiem tā sadarbojas ar ritmisko palielinājumu («Brīvība») vai variēti atkārtotu tekstu («Rāmavas ozols»). #space Emīlim Melngailim, līdzīgi Alfrēdam Kalniņam, dziesmu noslēgumos liela nozīme ritma palielinājumam, kas ne vienmēr izrakstīts notīs, bet dots kā autora remarka: divtik plaši («Dzērājpuisis»), itin plaši («Mēness starus stīgo»), ļoti rimti («Dziesma par dimantu»). #space Dažreiz to ievada sekvence («Jāņuvakars») vai papildina dubultkoris («Pastarā diena»). Vairākos gadījumos sastopam arī retināto faktūru, kur uz laiku izslēgti soprāni («Senatne»), beigu tekstu dzied tikai bass un alts («Jūra krāca, jūra šņāca») vai tikai bass («Sirds tik grūta»). Dažu E. Dārziņa dziesmu nobeigumu faktūrai visai raksturīgs tonikas ērģeļpunkts («Mēness starus stīgo», «Sapņu tālumā»), kas atsevišķos gadījumos sastopams arī Alfr. Kalniņa («Sila ziedu vainadziņš», «Tik asras vien») un Jāz. Vītola dziesmās («Mākoņlaivas», «Dāvids Zaula priekšā»). Savu priekšteču aizsāktās tradīcijas turpina J. Zālītis. Arī viņa dziesmās sastopam ērģeļpunktus («Biķeris miroņu salā», «Pie koklētāja kapa»), kurus citreiz ievada, sagatavo visai aktivizēts bass («Birztaliņa»). Lielāko daļu Jēkaba Graubiņa un Jāzepa Mediņa dziesmu raksturo teksta atkārtojumi noslēgumos ar vienlaicīgu ritma palielinājumu un faktūras sabiezināšanu. #space
Jau pieminētie ērģeļpunkti kļuvuši par visai tipisku parādību vairāku mūsdienu komponistu liriski episku dziesmu nobeigumos, pie tam augšējo balsu dziedājumu uz basa ērģeļpunkta pakāpeniski nomaina vairākas izturētas balsis, uz kuru fona skan divbalsīgs (Aldona Kalniņa «Partizāna kaps») vai vēl biežāk vienbalsīgs dziedājums #space (M. Zariņa «Ražas dancis», Aldona Kalniņa «Dzimtenes ozoli šalc», «Jūra, jūra sidrabainā», «Birztala»). Var būt, ka Aldona Kalniņa dziesmu klāstā šādu nobeigumu pat drusku par daudz, kaut arī tiem vienmēr zināma individualizācija, piemēram, dziedājums paralēlos kvartseptakordos uz «a» virs tonikas ērģeļpunkta dziesmā «Kāzas» ar sekojošu piesātināto noslēguma akordu («rūgts»). #space Īpatnēji individualizētas kadencēs sastopam arī R. Kalsona dziesmās. Te jāmin noslēguma frāze altiem dziesmā «Vasara» un paralēlo sekundu vokalizācija dziesmā «Lubāns sapņo par Daugavu», kas ierāmē un caurvij visu dziesmu, jo spilgti iezīmēdama tās kolorītu. #space
Tāda kaut vispārēja iepazīšanās ar latviešu oriģinālo jauktā kora dziesmu dod mums iespēju izdarīt arī dažus secinājumus. Viens no svarīgākajiem jautājumiem ir komponista attieksme pret tekstu, pret dzejā ietverto tēlainību, respektīvi, par dzejas un mūzikas savstarpēju mijiedarbību. Ir skaidrs, ka pat neatkarīgi no komponista individualitātes miniatūrās kora dziesmiņās muzikālā tēlainība visbiežāk tverta vispārināti vai arī akcentēts tikai viens dzejas aspekts, turpretī lielajās dziesmās (it sevišķi kora balādē) komponists parasti lielāku uzmanību veltī tēlainības attīstībai. To prasa arī muzikālās dramaturģijas pamatprincipi. Kādus mūzikas izteiksmes līdzekļus konkrētu vārdu vai domu izteikšanai kora dziesmā mūsu komponisti izmanto nepietiekami mērķtiecīgi? Uz šādu jautājumu nevar atbildēt viennozīmīgi, un tomēr vispirms būtu jāmin faktūra. Jau tas apstāklis vien, ka lielum lielais vairums dziesmu neatkarīgi no satura uzrakstītas diezgan stingri izturētā četrbalsībā, dod visai skaidru atbildi. Ar to nebūtu jāsaprot, ka mūsu kora literatūrā nebūtu arī šajā jomā ļoti spilgtu, pat atdarināšanas cienīgu paraugu. Tādi ir. Minēsim kaut vai Aldona Kalniņa dziesmu «Kāzas», R. Kalsona «Lubāns sapņo par Daugavu», M. Zariņa svītu «Vecā Taizela brīnišķīgie piedzīvojumi», Imanta Kalniņa «Manu jaunu dienu zeme», kas faktūras ziņā ir pozitīvs turpinājums tādiem klasikas paraugiem kā J. Vītola «Rūķīši un Mežavecis», «Dūkņu sils», «Karalis un bērzlapīte», E. Dārziņa «Lauztās priedes», Alfrēda Kalniņa «Brīvība», «Pa negaisa joņiem», E. Melngaiļa «Jāņuvakars» u. c. 
Protams, faktūra nav vienīgais un izšķirošais mūzikas valodas komponents, kas nosaka mūzikas un dzejas mijiedarbību. Ļoti liela nozīme ir melodikai, ritmikai, harmonijai, polifonijai un visu šo komponentu savstarpējai mijiedarbībai. Mēs varam nosaukt faktūras ziņā ļoti interesanti, bagāti veidotas dziesmas, kas tomēr nav izturējušas laika pārbaudi un tiek ļoti reti atskaņotas vai pat nemaz (E. Melngaiļa «Saki jel, saulīte», Alfr. Kalniņa «Būsim jauni», J. Vītola «Bērzs tīrelī» un daudzas citas). Domājot par mūzikas izklāsta veidojumu, jāvairās no vienveidības, no mūsu kora dziesmai tik raksturīgās smagnējās daudzbalsības, kas bremzē muzikālās domas brīvu, elastīgu attīstību, no dziesmas atsevišķo komponentu — melodikas, ritmikas reljefas izpausmes, jo gan melodiski, gan ritmiski spilgti veidojumi labāk izcelsies uz viendabīga, nevis iespējami saraibināta fona. Nepārtrauktā polimelodika un poliritmika mūsu kora dziesmā ir vistiešākais muzikālās tēlainības individualizācijas nonivelētājs, kas laika gaitā ir pat zināmā mērā neitralizējis komponistu tieksmi uz intonatīvi vai ritmiski saasinātu, oriģinālu intonāciju meklējumiem kora dziesmā. Ar to nav teikts, ka vienkārša nepretencioza intonācija būtu tradicionālisma pazīme, ka imitāciju tehnika un tāpat fona faktūras pielietojums jau raksturo sliktu gaumi. #space Nav sliktu vai labu mūzikas valodas izteiksmes līdzekļu, ir gan šo līdzekļu sliktāka vai labāka izmantošana. 
Ne jau mērķtiecīgas izmantošanas rezultātā daudz no savām izteiksmes iespējām zaudējusi harmonija. Vienas un tās pašas harmonijas vienā un tanī pašā kontekstā sastopamas, pat atveidojot pilnīgi pretēja satura dzeju. Uz to daudzkārt pavedina klasiskajai mūzikai raksturīgais reprīzes princips, kas pārāk tieši, bezkritiski tiek pielietots no dziesmas dziesmā arī šodien, un blakus faktūrai formas veidošana laikam ir otrs visvairāk sastingušais novads latviešu kora dziesmā. 

Rakstot par E. Melngaili, S. Stumbre arī izsaka neapmierinātību tieši par komponista kora dziesmas muzikālo formu: «Ja ko varam pārmest Melngaiļa dziesmās, tad tas ir zināms primitīvisms formas izveidē. No viņa kora dziesmām dažas lielākās ir trijdaļīgā, viena rondo formā, bet pārējās visas veidotas no diviem, trim vai četriem kupletiem.»1 

Teiktais neliecina par komponista intensīvu darbu formas individualizācijā. Acīm redzot, ikvienam komponistam ir zināms, ka reprīzes princips jeb atgriešanās pie sākuma (kaut jaunā līmenī) var realizēties visai daudzveidīgi: gan kā melodiskās līnijas kāpums un kritums, gan kā noturības, nenoturības un noturības secība, gan kā sprieguma kāpinājums un kritums jeb retinājums, gan kā kulminācijas un atslābuma veidojums ar dinamikas, metroritma vai tembra līdzekļiem, gan arī kā tradicionālais sākuma mūzikas atkārtojums, kur visbiežāk vienlaikus darbojas kā tematiskais, tā tonālais, dinamiskais un izklāsta faktors. #space Kāpēc gan aprobežoties tikai ar vienu visaptverošāko kompozīcijas paņēmienu? Arī šāda pieeja nonivelē muzikālās tēlainības individualizācijas iespējas. 
Ar komponistu I. Stravinska, B. Bartoka, K. Orfa, O. Mesiana, G. Sviridova un M. Zariņa daiļradi metroritmika mūsu gadsimta mūzikā piedzīvo īstu atdzimšanu, izvirzās daudzo mūzikas valodas komponentu priekšplānā un ļoti efektīgi iespaido muzikālo tēlainību, muzikālo dramaturģiju. #space Ja šādā gaismā gribētos vērtēt mūsu dziesmu, tad laikam izrādītos, ka tā vispār atrodas ārpus mūsu laikmeta. #space Pie tam atkal jāievēro, ka spēcīgu kontrastu var radīt ne tikai ar neregulāru metriku un sarežģītu ritmiku, tos pretstatot regulārajam un vienkāršajam, bet arī otrādi. Tas brīžiem dod pat spilgtākus rezultātus. Taču arī metroritmikas iespēju praktiskai pielietošanai nepieciešama liela mērķtiecība, jo arī metroritmikas elementi ne vienu reizi vien tiek lietoti izšķērdīgi un nedod vajadzīgo efektu. 
Jau vairākas reizes bija pieminēta polifonija. Tiešām, nav daudz tādu dziesmu, kur nevarētu saskatīt polifonijas elementus. Diemžēl visbiežāk notiek aprobežošanās ar imitāciju polifonijas paņēmieniem to visšaurākajā izpratnē (vienkāršas imitācijas, stretas), neizmantojot tādus mūsdienu mūzikas valodai raksturīgus, kaut arī senus polifonās mūzikas attīstības paņēmienus kā palielinājums, pamazinājums, apvērsums, vēžveida apvērsums, brīvā imitācija, ritma imitācija utt. #space Daudzās mūsu komponistu dziesmās sastopami piebalsu polifonijas elementi, taču pa lielākajai daļai tie jo stingri pakļauti harmoniskajai domāšanai un līdz ar to zaudējuši savu specifiku un izteiksmes iespējas. Bet tāda savdabīga izteiksmes forma kā heterofonija, kas pēc būtības atrodas tuvu piebalsu polifonijai, ir tās paveids, — pavisam maz attīstīta latviešu kora dziesmā. Kora mūzikas komponistiem būtu ļoti lietderīgi papildināt savu pieredzi ar tām kora mūzikas kultūras bagātībām, no kurām mūs šķir vairāki gadsimti, vienlaikus neatstājot bez uzmanības pašas jaunākās parādības. Pēc 1966. gadā notikušā Latvijas Padomju komponistu savienības plēnuma, kas bija veltīts kora mūzikai, A. Klotiņš atgādināja, ka komponistu vainas dēļ mūsu muzikālajai pašdarbībai draud vienpusīgas attīstības briesmas, un šādā sakarībā ieteica paplašināt repertuāra stilistisko diapazonu, neaprobežojoties tikai ar dažādu tautu labākajiem laikmetīgajiem sacerējumiem, bet drošāk iekļaujot savās programmās arī renesanses, baroka kora mūziku utt.1 Pagājuši vairāki gadi, bet maz kas ir mainījies, taču koru repertuāru diapazona paplašināšanai ir audzinoša nozīme ne tikai attiecībā uz pašiem izpildītājiem — dziedātājiem un diriģentiem. Domāju, ka tas būtu ļoti spēcīgs stimuls arī mūsu komponistu radošā rokraksta, radošās domas attīstībā. Pašreiz pie savu izteiksmes līdzekļu amplitūdas paplašināšanas strādā daudzi komponisti, bet visaktīvāk J. Ivanovs, P. Dambis, Im. Kalniņš, Ald. Kalniņš, R. Kalsons u. c. P. Dambis gan vairāk pievērsies dziesmai ar instrumentālu pavadījumu un lielām formām vispār, bet viņam pieder arī visai drosmīgs eksperiments jauktam korim a cappella «Canzoni de dormire». Šā raksta uzdevums galvenokārt bija ierosināt gan komponistus, gan diriģentus, gan klausītājus aktīvāk domāt par mūsu kora mūzikas nozīmīgākajām problēmām. Visas sabiedrības uzmanība nenoliedzami rosinās arī radošo procesu progresīvu ievirzi, kas savukārt veicinās šī mākslas žanra sabiedriskās nozīmības pieaugumu. #upisgood #space

1 A. KjlOTblHb. JlaTbltUCKaH MV3bIKa B pa3BHTHH. «CoßeTCKafl MV3bIKa». 1967, N° 5, 23. lpp. 
1 Silvija Stumbre. Emīlis Melngailis. LVI, 1959, 196. lpp. 
1 B. 3aK. IlecHH AjieKcaHApbi riaxMyTOBOH. «CoBeTCKan My3biKa», 1965, Ne 3, 10. lpp. 
1 Jāzeps Vītols. «Alfrēds Kalniņš». Raksti, 263. lpp. 2 Maksis Goldins. Aldona Kalniņa kora dziesma, «Latviešu mūzika», Izdevniecība «Liesma», R., 1967, 180. lpp. 

20 “Latviešu Mūzika” nr. 9 (1972) | Dz. Kļaviņš
Dzintars Kļaviņš 
LATVIEŠU KLASISKĀ KORA BALĀDE 
Žanrs latviešu muzikoloģijā vēl pieder pie samērā maz pētītām jomām. Žanriskā klasifikācija šķiro skaņdarbus pēc to izpildīšanas veida (vokālie, instrumentālie vai vokāli instrumentālie žanri), struktūras (opera, simfonija, koncerts utt.), norāda uz visa darba jeb tā atsevišķo daļu raksturu (lirisks, episks, dramatisks). Mūzikas kritiskajos vērtējumos nereti tiek lietots apzīmējums: «spilgti izceļas mūzikas žanriskie elementi» — ar to saprotot skaņdarba ciešo, uztverei samērā viegli diferencējamo saisti ar mūzikas žanriem, kas iesakņojušies sadzīvē. Skaņdarba žanriskās specifikas analīze dod iespēju atsegt būtiskas, konkrētu laikmetu, konkrēta autora daiļradi raksturojošas pazīmes, izprast žanra internacionālās un nacionālās tradīcijas un to jauno, atšķirīgo, ko šo tradīciju attīstībai devis analizējamais skaņdarbs. Katram skaņdarbam žanriskā struktūra ir citāda, žanriskās pazīmes tanī kārtojas individuālā, ne vienmēr neapstrīdami organizētā sistēmā. Taču sarežģītajā žanrisko pazīmju un ietekmju «polifonijā» diezgan nepārprotami izdalās kaut kādas muzikālajai uztverei vieglāk diferencējamas pazīmes — skaņdarba žanriskā dominante, — pēc kuras vadoties attiecīgo skaņdarbu var ierindot citu līdzīgu darbu skaitā. #musicae
Latviešu kora literatūrā žanru pētniecība spēj dot interesantas atziņas. Kora dziesmas novadā komponistu centieni pēc harmonisko, ritmisko, fakturālo un citu izteiksmes līdzekļu atjaunināšanas saduras ar daudz lielāku pretestību no tradīcijām uzticīgo dziedātāju un klausītāju puses, nekā tas vērojams instrumentālajā un vokāli instrumentālajā mūzikā. #space  Kora dziesmu žanriskās struktūras tālākas attīstības veidošanā šīs inerces ietekme, šķiet, jūtama mazāk. It īpaši tajos gadījumos, kad dziesmas autors saviem meklējumiem smeļ ierosmi laikmeta muzikālajā sadzīvē. #space 
Viens no idejiskā un mākslinieciskā ziņā vērtīgākajiem latviešu kora literatūras žanriem ir latviešu klasiskā kora balāde. J. Vītola, A. Kalniņa, E. Dārziņa, E. Melngaiļa, J. Zālīša un citu komponistu — klasiķu kopīgais darbs latviešu kora dziesmas tradīciju izkopšanā ļoti bieži savus spilgtākos augļus devis kora balādes žanrā. Daudzām tautām pazīstamais balādes žanrs latviešu mūzikā sastopams gan solodziesmās, gan klavieru un simfoniskajā mūzikā, gan operā. Taču viskonsekventāko attīstību balāde guvusi a cappella kora dziesmā. Mūsu dienās izplatītākais balādes žanra formulējums — «balāde — liriski vēstošs sacerējums ar tautas leģendu un teiku, dažreiz tīri fantastisku saturu»1 — atspoguļo vienu no būtiskākajām balādes īpašībām — tās liriski episko sižeta risinājuma pamatnoskaņu. Balādes žanra specifikas izpratnē bieži ietilpina arī īpašas balādiskas noslēpumainības atmosfēru. #space
Tautu mākslā balāde bieži kalpojusi kā žanrs cīnītājs. Latviešu lasītājus ar Gētes un Šillera balādisko dzeju jau 19. gs. 60. gados iepazīstināja J. Alunāna, J. Zvaigznītes, Ausekļa un citu latviešu literātu veiktie tulkojumi. Krievu dzejas meistaru Zukovska, Puškina u. c. balādes latviešu tulkojumos parādījās vēlāk, kad žanram bija radušies jau savi kopēji latviešu oriģināldzejas autoru vidū. Īpaši nozīmīga loma šeit latviešu agrīnajiem romantiķiem Auseklim un Pumpuram, kuru balādiskā dzeja rosinājusi daudzas kora kompozīcijas. Ausekļa un Pumpura dzejas muzikālie tulkojumi radušies gandrīz vienlaikus ar šo dzejnieku darbu publicējumiem. 
Ar milzīgu, vairāk gan improvizatorisku nekā stingru māksliniecisko kritēriju kontrolētu degsmi savu laikabiedru dzeju muzikālos tēlos tērpis Baumaņu Kārlis dziesmu krājumos «Austra» un «Līgo» — izd. 1874. g., Kronvalda piemiņai veltītajā «Mortuos plango» — 1875. g. Ausekļa dzeju vīru korim komponējis A. Jurjāns (piem., balādiskā «Dievozolu trijotne», 1877. g.). Četrpadsmit gadus pirms sava skolnieka — A. Kalniņa Ausekļa varoņteiksmu «Imanta» plašākā trīsdaļīgā kompozīcijā jauktam korim mēģinājis ietvert O. Sepskis (1889). Īpaši daudz dziesmu rakstīts ar Ausekļa «Trimpulas» vārdiem. Dzeja gan tikai ar savām sākuma rindām: 
Ka Daugava vaida, un bangas ka krāc! Kā Staburags asaras rauda! — 
it kā sagatavo klausītāju balādiskā sižeta risinājumam. Tās tālākā attīstība radniecīga dzīru dziesmas žanram. Taču tautā populārāko variantu autori (Baumaņu Kārlis, Vīgneru Ernests) savā mūzikā, šķiet, ietekmējušies tieši no «Trimpulas» sākumam piemītošā balādiskā patosa.1 Ausekļa, Pumpura un viņu laikabiedru dzejas dinamismu nosaka progresīvie sabiedriskie centieni: atbrīvošanās no feodālisma paliekām, tautas tieksmes pēc kultūras. #dysphemism Vēlāko latviešu balādiskās dzejas meistaru — F. Bārdas, V. Plūdoņa, A. Saulieša u. c. romantiķu iemīļotā nesamierināmu pretmetu ietveršana kompozīcijas pamatos latviešu agrīnajai balādei vēl nav īpaši raksturīga. Attīstības mērķis šķiet tuvs, samērā viegli sasniedzams, tādēļ dzejoļi (it īpaši — Ausekļa) bieži noslēdzas ar optimistisku, himnisku izskanu. 
Dzejas heroisko trauksmi mūzikas izteiksmes līdzekļos centušies ietvert arī pirmie latviešu komponisti savās kora dziesmās ar Ausekļa tekstiem, iedibinot dažas klasiskajai kora balādei visai raksturīgas tradīcijas. #space No skaņkārtām priekšroka tiek dota minoram, kura trīs klasiskos variantus (dabisko, harmonisko un melodisko) jo bieži nomaina novirzieni uz paralēlo mažoru. #space Visās (lielāko tiesu — četrās) kora balsīs vienādi ritmizētā, blīvā un tādēļ brīvdabas akustiskajos apstākļos ļoti skanīgā akordu faktūra nepārprotami pakļaujas funkcionālajai organizācijai. Latviešu tautas dziesmām raksturīgā teksta un melodijas ritmiskā saskaņotība (melodijas skaņu skaits lielākoties atbilst dzejas zilbju skaitam) pat visplastiskāk veidotajām melodijām piešķir deklamatorisku raksturu. Runas akcentam ar samērā retiem izņēmumiem atrodoties uz vārda pirmās zilbes, melodijās izveidojas atbilstoši organizētas metroritmiskas šūniņas un, tām atkārtojoties, melodijas attīstība pakļaujas sava veida «metroritmiskam ostinato». Tā, piemēram, populārās Baumaņu Kārļa «Trimpulas» melodijas attīstībā noteicoša loma ritma organizācijā ir šūniņai, kura visa īsajā melodija atkārtojas sešas reizes, nodrošinot tai viengabalainību.1 
19. gs. beigās rosinošu bāzi komponistu darbībai kora dziesmas novadā nodrošināja daudzie objektīvie vēsturiskie apstākļi: pieaugošā kora dziedāšanas masveidība Latvijā, trīs Vispārējo dziesmu svētku bagātā pieredze, Jurjānu Andreja, Vīgneru Ernesta un citu latviešu folkloristu zinātniski vērtīgās atziņas par tautas mūzikas īpatnībām. Krievu reālistiskās mūzikas meistaru Rimska-Korsakova, Čaikovska, Glazunova, Ļadova daiļrades pamatcentieni — tautiskums, demokrātisms — auglīgi ietekmēja latviešu muzikāli estētisko uzskatu veidošanos, rosināja komponistus meklēt tādas daiļrades formas un žanrus, kuros vislabāk varētu ietvert savai tautai un laikmetam aktuālas idejas. Klasiskās kora balādes žanrs šinī virzienā pavēra plašas iespējas. Žanra pamatpazīmju izveidošanās procesā izcila loma ir J. Vītola darbībai kora balādes jomā. ,1891. gadā ar Ausekļa tekstu sacerētajai balādei «Beverīnas dziedonis» bija lemts kļūt par visu agrāko (citu komponistu un paša J. Vītola) balādiskās specifikas meklējumu sintezējošu paraugu. Triumfālie, panākumi, kādus «Beverīnas dziedonis» guva IV Dziesmu svētkos (1895), izvirzīja tolaik vēl maz pazīstamo J. Vītolu latviešu populārāko komponistu avangardā. Ar saviem turpmākajiem darbiem — «Gaismas pils» — Ausekļa vārdi (komp. 1899. g.) un «Karaļmeita»-— Raiņa vārdi (komp. 1903. g.) —J. Vītols vēl vairāk nostiprināja gūtos panākumus, kora balādes žanrs latviešu mūzikā kopš tā laika saistīts ar J. Vītola devumu šinī novadā. #space
Balādes žanra daudzveidīgās mākslinieciskās iespējas J. Vītols savās kora dziesmās dažādi variējis, žanriskā struktūra dažādās dziesmās ir individualizēta. Taču, pārskatot visu J. Vītola devumu (vairāk nekā 20 dziesmu) latviešu kora balādes žanrā, no tā iespējams izdalīt divus nozīmīgākos grupējumus. Pirmajā no tiem — heroiski patētisko balāžu grupā — bez jau minētajām («Beverīnas dziedonis», «Gaismas pils», «Karaļmeita») iekļaujas arī «Dievozolu trijotne» (1891. g., jauktam korim), «Staburadze» (1891), «Trimpula» (1902) — vīru korim ar Ausekļa vārdiem, tāpat dziesmas «Krīvu krīvs» — F. Brīvzemnieka vārdi (1903), «Uguns milna» — A. Brigaderes vārdi (1924), «Dies irae» — V. Plūdoņa vārdi (1930) u. c. Pieminētajos darbos dominē aktīva, darbīga, dinamiska atmosfēra, dramatisko konfliktu samezglojumu balādes centrā bez īpašām grūtībām pārvar jau ekspozīcijā atklātā episkā rakstura spēks. 
J. Vītola kora balāžu otrajā grupā žanrisko dominanti grūtāk formulēt. «Karalis un bērzlapīte» (F. Bārdas vārdi, komp. 1912. g.) uztverama kā balāde-pasaka jeb balāde-elēģija, «Rūķīši un Mežavecis» (V. Plūdoņa vārdi, komp. 1924. g.) — balāde-skerco, «Dāvids Zaula priekšā» (F. Bārdas vārdi, 1928. g.) — balāde-poēma. Episki apvaldītais, balādes žanra pamatpazīmi veidojošais ekspozicionālā tēla raksturs šīs grupas darbos spilgti kontrastē ar otru — lirisku, poētiski vienkāršu, nereti — trauslu, pozitīvo ideālu apliecinošu tēlu. Eksponēto pretmetu attiecības balādes gaitā jūtami neizmainās, noskaņa ir nozīmīgāka nekā darbība, liriski episkais tēlojums gūst pārsvaru pār raksturu dramaturģisko sadursmi. Šai grupai piederošajās kora dziesmās spēcīgāk izceļas tā romantiski balādiskā atmosfēra, kuru pats J. Vītols apzīmējis par «mistiski traģisku». 
No formas viedokļa J. Vītola kora kompozīcijas šķiet veidotas ļoti brīvi, it kā pakļaujoties dzejas tēlu raksturu un noskaņu maiņai.1 «Beverīnas dziedoņa» kompozicionālajā uzbūvē, piemēram, ietilpst pieci strukturāli samērā patstāvīgi posmi, no kuriem katrs raksturo, pat it kā ilustrē citu sižeta attīstības fāzi. 
Taču pat «Beverīnas dziedonī» — vienā no visbrīvāk veidotajām J. Vītola balādēm — jūtama autoram raksturīgā, formu disciplinējošā loģika. Katra no piecām epizodēm kontrastē iepriekšējām ar melodijas attīstības virzienu, ritmiku, kora faktūru, muzikālās uztveres procesā var rasties atsevišķu epizožu žanriska diferenciācija, asociācijas ar pazīstamiem latviešu tautas dziesmu žanriem #space (piem., balādes sākums: «Beverīnas staltā pilī...» — ritmiskās organizācijas jomā tuvs pazīstamajai sociālā protesta dziesmai «Ej, saulīte, drīz pie dieva», epizode «Augstu, augstu vaļā logā...» savukārt asociējas ar latviešu līgodziesmām raksturīgo struktūru). Rapsodisko «Beverīnas dziedoņa» uzbūvi vieno skaņkārtiskās organizācijas pakļaušana vienai tonikai (fa diez minors, pēdējā epizodē Fa diez mažors), kā arī 4. epizodes («Strinšķēja kokles .. .») centralizējošā loma formas attīstībā, kas piešķir visai balādei trīsdaļīgas formas kontūras. Analoģiski balādes dramatiskās attīstības virsotni iezīmējoši (kaut gan apjomā visai nelieli) posmi kalpo kā formas attīstību centralizējoši elementi daudzās J. Vītola kora balādēs: «Gaismas pils» («ātri grima, ātri zuda...»), «Karaļmeita» («Melnais suns palaikam norūc...»), «Upe un cilvēka dzīve» ar K. Barona tekstu («Te krūts tam vareni ceļas...») u. c. No formas daļu funkciju viedokļa šīm uzbūvēm (kaut arī — kā, piemēram, «Karaļmeitā» — tās tikai dažas taktis garas) svarīga dramaturģiska loma, tieši šeit balādē ietvertā konflikta dziļums atsedzas visatklātāk. #space Savās kora balādēs J. Vītols nereti lieto arī citādus formas veidošanas principus. «Karalis un bērzlapīte» veidota variētas strofiskās formas, «Dūkņu sils» — rondo formas ietvaros. Kora dziesmu kompozicionālā vienotība, formas attīstības mērķtiecība, nevainojama gaume intonatīvo un harmonisko izteiksmes līdzekļu izvēlē ir tās īpašības, kuras nodrošina J. Vītola daiļradei pirmo vietu latviešu klasiskās kora balādes žanrā, nosaka komponista īpaši svarīgo lomu žanra pamattradīciju dibināšanā. Savas kora balādes J. Vītols parasti iesāk ar stingrās ritmiskās kontūrās zīmētu tēlu. Taču atšķirībā no agrākās paaudzes latviešu komponistiem J. Vītola ritmika ir daudz dzīvāka, elastīgāka, uz priekšu traucoša, plašākas formas attīstības apvāršņus meklējoša. #space Komponists reti pieļauj, lai ekspozicionālā motīva ritmiskā struktūra atkārtojoties izveidotu to «metroritmisko ostinato», kurš, pakļaujot savai ietekmei formas attīstību, ierobežo tās apjomu, nosakot tai noslēgta (vienkārša vai paplašināta) perioda ietvarus. #space Uzsākot Ausekļa «Trimpulas» teksta muzikālo tulkojumu, J. Vītols jau kopš pirmajām kora dziesmas taktīm cenšas saglabāt iespējas apjomīgas, īsti balādiskas muzikālas kompozīcijas izveidošanai. Salīdzinot Baumaņu Kārļa un J. Vītola ar vienu tekstu komponēto dziesmu sākuma taktis, kardināla atšķirība formas veidošanas centienos atklājas īpaši skaidri. 
Metroritmiskas struktūras abos ekspozicionalajos motīvos nav krasi atšķirīgas. 

Baumaņu Kārlis: 

J. Vītols: 

Atšķirību nosaka komponistu dažādā pieeja motīvu tālākajā attīstībā: Baumaņu Kārlis, tiecoties melodiju attīstīt līdz kulminācijai, metroritmisko struktūru atstāj neizmainītu, turpretim J. Vītols cenšas ierobežot motīva aktīvo, attīstības turpinājumu ietekmējošo raksturu. Bieža metroritmisko struktūru izmainīšana, metrisko akcentu variēšana nodrošina J. Vītola mūzikai plašus attīstības apvāršņus, lielas formas veidošanas iespējas. #space Melodiju skaņkārtiskajā organizācijā J. Vītola kora balādēs (it īpaši to ievaddaļās) bieži sastopama nepilna — heksahordiska dabiskā minora skaņkārta, kurā trūkst VI pakāpes. 

Šādas skaņu organizācijas sistēmas ietvaros veidoti ekspozicionālie tēli daudzās J. Vītola balādēs: «Beverīnas dziedonis», «Gaismas pils», «Rūķīši un Mežavecis», «Dūkņu sils» u. d. c. lerosmi heksahordiskā minora pielietošanai, lai veidotu balādiskos episki liriskos tēlus, komponists smēlies savās folklorista gaitās. #space Savukārt apdarinot tautas dziesmas korim, veidojusies šai sistēmai pieskaņota harmoniju palete.1 Veids, kādā J. Vītols lekļaujoties jau kopš J. Cimzes «Dziesmu rotas» laikiem (1872) latviešu kora dziedātājiem pierastajā klasiskajā funkcionālajā sistēmā, šī J. Vītola kora balādēm raksturīgā skaņu organizācijas sistēma ietver arī tās jaunās atziņas, kādas mūzikas praksē ieviesa krievu komponistu klasiķu koptā «tautas diatonika». #space J. Vītola intonatīvajā valodā ievērojama loma arī trihordam — latviešu klasiskajā tautas dziesmu melodikā ļoti izplatītam skaņkārtiskās organizācijas elementam. Heksahordiskajā minorā tāds veidojas no I, VII un V pakāpes, izvirzot vēl vienu potenciālu noturi — VII pakāpi.1 Funkcionālās sistēmas tradīciju ietekmē veidojusies, muzikālā dzirde šo jauno noturi asociē kā dominanti paralēlajam mažoram, līdz ar to rodas mainīga heksahordiskā minora toniku sistēma. #metonymy
Balstoties uz šo sistēmu, komponists var pielietot visu trīs sava laikmeta latviešu muzikālajā uztverē aktuālāko tonālās organizācijas sistēmu. #space (trihords — kā latviešu tautas dziesmai raksturīga sistēma, klasiskā funkcionālā sistēma, diatonika) Klasiskās kora balādes formas un izteiksmes līdzekļu bagātināšanas centieni J. Vītola daiļradē īpaši nozīmīgi kļūst darbos, kuri komponēti, sākot ar XX gadsimta otro desmitu. Ar nelieliem izņēmumiem šie darbi pieskaitāmi pie J. Vītola kora balāžu otras apakšgrupas. Atspoguļojot tās jaunās kvalitātes, kādas latviešu balādiskajā dzejā ienesa F. Bārdas un V. Plūdoņa daiļrade, šie ar simfoniķa cienīgu meistarību veidotie, lielas muzikālas vērtības saturošie darbi uzstāda jaunas — augstākas prasības arī latviešu kora dziedātājiem un kora mūzikas klausītājiem. #space Salīdzinot ar J. Vītola agrīnajām balādēm, šīs kompozīcijas, šķiet, zaudējušas savu konkrēto piesaistījumu laikmeta aktuālajām sabiedriskām problēmām, savu kaujiniecisko patosu. Šo balāžu dramaturģiju veidojošie pretmeti vairāk tiecas uz ētisku un estētisku nekā sociālu ideālu apstiprināšanu. No žanriskās struktūras, formas un izteiksmes līdzekļu viedokļa samērā sarežģītie skaņdarbi mazāk piemēroti tradicionālo dziesmu svētku brīvdabas apstākļiem, to smalkais polifonizētais skaņu raksts pilnībā izklausāms tikai slēgtās telpās. Tādas J. Vītola kora balādes kā «Rūķīši un Mežavecis», «Dūkņu sils», «Dāvids Zaula priekšā» ir mākslas darbi, ar kuriem latviešu kora dziesma jau sasniegusi augstu līmeni. #upisgood #space Spilgts piemērs ir J. Vītola balāde — poēma «Dāvids Zaula priekšā» ar F. Bārdas vārdiem (komp. 1928. g.). Balādiskās dramaturģijas pamatu te veido sadursme starp dziļi humāno un vienkāršo dziesminieku Dāvidu un brutālo Zaulu. #space Balādes specifikai nepieciešamais dramaturģiskais konflikts šeit jau rod divas (nevis vienu — kā agrākās J. Vītola balādēs) izpausmes formas: ārējo — Zaula un Dāvida raksturu pretstatījumā un iekšējo pretrunu paša Zaula raksturā. #space J. Vītols šajā skaņdarbā, līdzīgi muzikālai drāmai, iezīmējis gan raksturus (Zauls, Dāvids, iztapīgie galminieki), gan situācijas (Zaula pamošanās). Pat Zaula žestikulāciju var iedomāties, klausoties repliku: «Kur gana zēns? Šurp to!» Visi ritmiskie, intonatīvie, faktūras un harmoniskie izteiksmes līdzekļi lietoti ļoti ekonomiski, nekur nepārsniedzot reālās a cappella stila kora dziesmas iespējas. Sadursmē ar Zaulu Dāvids šķietami cieš sakāvi. Taču tikai šķietami. Zaula tēla iekšējais konflikts, kas J. Vītola mūzikā izcelts jau balādes sākumā, agri vai vēlu novedīs līdz gaišo, pozitīvo ideālu uzvarai (pēc tam kad Dāvids padzīts un Zauls atkal iegrimis snaudā, būs atkal sapņi, sekos mokoša pamošanās, atkal tiks saukts gana zēns...). Notikumu cikla atkārtošanos nodrošina balādes formas koncentriskā uzbūve: 
A — B — C — B1—A 

Posmi A (1.—26. un 86.—113. takts) veidoti sol minorā. Skaņkārtiskajā sistēmā sastopamas visas tās pašas pazīmes, kas jau aplūkotajā minora heksahorda organizācijā. Kora faktūra polifonizēta, veidojot raksturīgu ritmiku katrai balsij.

Posms C veido trijdaļīgās formas vidusdaļu. Re mažors, homofonā, akordiskā faktūra, tembrālās dramaturģijas izmaiņas (posmā A vadošā balss ir tenors, posmā C – soprāns) iezīmē reljefu, dzirdei viegli diferencējamu kontrastu, gleznojot tautas mīluļa koklētāja Dāvida tēlu ar gaišām, himnai raksturīgām krāsām.

Posmi B (27.–42. takts) un B1 (70.–85. takts) radniecīgi funkciju ziņā, kādas tiem ir kā formas daļām. Tās ir pārejas, kuru galvenais uzdevums sasistīt mūzikas nozīmīgākos ekspozicionālos tēlus. Šie tonāli samērā nenoturīgie posmi veidoti, izmantojot variētus sekvencējošus motīvus kā skaņkārtiskās organizācijas attīstības līdzekli. Balsvedībā lielāku lomu iegūst diatonisko un hromatisko pustoņu kāpieni, akordikā – alterētās ievadharmonijas, it sevišķi – ievadharmonijas dominantei: #space


Kopumā — saasinātās ievadtoņu attiecības izveido tādu skaņu organizācijas sistēmu, kurā tikai tonikas un dominantes skaņas sastopamas vienā variantā, bet visas pārējās (arī trešā — kura nosaka mažora vai minora kolorītu) — divos vai pat trijos hromatiskos variantos. 

Pakāpju hromatiskā variēšana paver daudzveidīgas iespējas to atrisināšanai, jo izmainās diatonikas ietvariem pierastās tieksmes. Tas, protams, uzstāda paaugstinātas prasības dziedātāju intonēšanas mākai, prasa, lai dzirde spētu ātri atbrīvoties no tonālās inerces, iejusties no klasiskajām skaņkārtu modifikācijām atšķirīgās skaņu sistēmās. #metonymy 1 Tajā pašā laikā klasiskās funkcionālās sistēmas organizatoriskais pamats — T-D attiecības — paliek nemainīts kā atsevišķu uzbūvju, tā visas kompozīcijas ietvaros, saglabājot latviešu kora mūzikas tradīcijās audzinātajai dzirdei ierasto balstu. #metonymy #space J. Vītola dziesma «Dāvids Zaula priekšā» un tai radniecīgās balādiskās kompozīcijas savās žanriskajās struktūrās vairs nebalstās tikai uz tautas dziesmām un muzikālās sadzīves primārajiem žanriem, bet meklē žanriskās ierosmes jau pašas latviešu kora dziesmas tradīcijās. #space Un tomēr — laiku pa laikam, veidodams savas monumentālās a cappella stila balādiskās kompozīcijas, J. Vītols savā intonatīvi patstāvīgajā skaņu audumā ieauž pa motīvam, kura melodiskā un ritmiskā struktūra rosina klausītāju atcerēties, ka visa šī skaņu bagātība sakņojas latviešu klasiskajā tautas dziesmā, tautas dzīvi un tās progresīvos centienus atspoguļojošās muzikālās izteiksmes formās. 2 
Kora balādes žanra specifikā iekļaujas arī daudzas Alfrēda Kalniņa kora dziesmas: «Imanta» (1903), «Lāčplēša kaps» (1928) ar A. Pumpura vārdiem, «Burtnieku ezerā» (1918), «Beverīnas pilskalnā» (1918) ar J. Akuratera vārdiem, «Balāde par Melno purvu» (1921) ar Plūdoņa vārdiem u. d. c. Zīmīgi, ka pirmā samērā plašu popularitāti iemantojusī A. Kalniņa balādiskā kora dziesma «Imanta» radīta tajā pašā revolūcijas jausmu pilnajā laikā, kas latviešu mūzikai devis gan J. Vītola «Karaļmeitu», gan Raiņa «Senatni» E. Dārziņa un E. Melngaiļa muzikālajos tulkojumos, t. i., laikā, kad latviešu kora balādes žanrs sasniedz vienu no savas evolūcijas spilgtākajām kulminācijām. 
A. Kalniņa balādiskajās kora dziesmās noskaņa ir spēcīgāk izteikta nekā raksturi, lirisks, reizēm ļoti smalki niansēts dabas tēlojums bieži gūst virsroku pār sižetisko attīstību, uz priekšu virzošo darbību. Balādes žanram raksturīgo lirisko, episko un dramatisko elementu vienību A. Kalniņš meklējis ļoti individualizētā, no J. Vītola tradīcijām atšķirīgā veidā. Pēc žanriskajām dominantēm A. Kalniņa kora dziesmas stāv tuvāk liriski episkai poēmai nekā dramatiskai balādei, 1 kaut gan muzikālo attīstību dramatizējošiem izteiskmes līdzekļiem komponists veltījis lielu vērību. Sevišķu interesi pelna A. Kalniņa kora dziesmu faktūras polifonizācijas, kā arī skaņkārtiskās organizācijas paņēmieni, kuru ietekmē veidojas viņa kora dziesmu dramatiskais spriegums un forma. Kā paraugs var noderēt dziesma “Lāčplēša kaps” ar latviešu tautas epa “Lāčplēsis” autora Andreja Pumpura vārdiem.

Formas ziņā trīsdaļīgas kompozīcijas malējās daļas sniedz liriski episku dabas tēlojumu. 

Pēc variēta sākotnējās tēmas atkārtojuma komponists mūzikas tālākajai attīstībai izmanto imitāciju polifonijas paņēmienus. Viņš pielietojis XVI—XVII gadsimta vokālās polifonijas meistaru izkoptu formu, sadalot periodiskas struktūras melodiju atsevišķās frāzēs un veidojot katrai no tām savu, uz imitācijām balstītu attīstības zonu. 

Liriskais tautas diatonikas tradīciju ietvaros veidotais ekspozicionālais tēls ar šādas attīstības palīdzību iekšēji dramatizējas. #space Dziesmas “Lāčplēša kaps” vidusdaļa veidota kā monumentāls divkāršs fugato ar episka rakstura tēmu.

Fugato uzbūvē var izdalīt trīs fāzes: kāpjošu imitāciju virkni, homofoni harmoniska stilā veidotu virsotnes platformu un sekojošu krītošu imitāciju virkni par apvērstu tēmu. #space Pēc tam seko otrs tāds pats attīstības vilnis no sekundu augstākās pakāpes. #space Fugato tēmai ir modulējoša daba (do—fa), tādēļ imitācijas tiek veidotas kāpjošu, kvartas attiecībās esošu tonalitāšu virzienā. #space Tonālas attīstības orbītā līdz ar to iesaistās aizvien jaunas tonalitātes, izveidojas daudzas pagaidu tonikas. #space Apkopojot visā dziesma skartās tonikas, izveidojas šāda shēma: 

t. i., diahromatiskā skaņkārta ar toniku la bemol, zemo VII pakāpi (A. Kalniņa iemīļotais miksolidiskais kolorīts!), kurā katru pakāpi pārstāv divi, bet VI pakāpi — pat trīs toniku varianti. Bagātīgā tonālo krāsu palete, samērā konsekventā diatonika balsvedībā, faktūras paņēmienu daudzveidība nodrošina dziesmai «Lāčplēša kaps» to īpaši krāšņo, dekoratīvo korisko skanējumu, ar kādu izceļas Alfrēda Kalniņa kora dziesmas. Ar klasisko formas daļu līdzsvarotības prasību mērauklu pieejot, «Lāčplēša kaps» nav bez nepilnībām: grandiozā, apjomā plašā un dinamiski piesātinātā vidusdaļa kļūst par centrālās noskaņas veidotāju, salīdzinājumā ar to malējās daļas iegūst it kā prologa un epiloga funkcijas. #space Teksta mazsvarīgums pretstatā bagātajam kora skanējumam, sižetiskās intrigas trūkums izvirza uztveres priekšplānā oratoriāla žanra iezīmes, aizēnojot balādiskumu. #space Līdzīgas īpatnības piemīt arī citām A. Kalniņa kora kompozīcijām, to skaitā pat «Balādei par Melno purvu» — darbam, kura žanrisko ieceri atspoguļo jau tā nosaukums. Skaņu raksta monumentālais vēriens Alfrēda Kalniņa lielās formas dziesmās nereti aizēno tekstu, izvirza uztveres priekšplānā muzikālo attīstību. #space Taču prasība pēc teksta un mūzikas līdzsvarotības a cappella kora dziesmu uztveres tradīcijās vēl ir ļoti spēcīga. Šķiet, ka tā arī ir viens no galvenajiem šķēršļiem, kura dēļ Alfrēda Kalniņa oratoriāli veidotās lielās formas kora dziesmas tik gausi iekaro sev pienācīgu vietu latviešu koru repertuāros. Līdz ar to aizkavējas arī Alfrēda Kalniņa kora daiļrades apgūšana un izpratne: bez dzīvās, muzikālajā praksē savu apstiprinājumu rodošās uztveres pieredzes analīzes šiem vērtējumiem ir visai relatīva daba. 
No pārējiem latviešu komponistiem — klasiķiem vērā liekamu ieguldījumu kora balādes žanra attīstībā devuši E. Dārziņš («Senatne», «Lauztās priedes» ar Raiņa vārdiem), E. Melngailis («Senatne»), Jāz. Mediņš («Mežotnes taure», V. Plūdoņa vārdi). Formas ziņā šie darbi no jau pieminētajām tradīcijām būtiski neatšķiras, toties intonatīvās valodas un harmonijas, kā arī faktūras jomās katrs no pieminētajiem komponistiem, tāpat arī J. Zālītis ar savu «Biķeri miroņu salā» pierāda, ka klasiskās kora balādes lakoniskajos ietvaros spēj izpausties ļoti atšķirīgi muzikālie rokraksti, ka žanra specifika saglabā iespēju individuālu māksliniecisko centienu izpausmei. 
J. Zālīša skaitliski nelielajā, bet mūzikas valodas ziņā spilgti individualizētajā kora dziesmu daiļradē «Biķeris miroņu salā» (ar J. Poruka vārdiem) izdalās kā viena no visapjomīgākajām kompozīcijām. Pēc žanra pazīmēm tā radniecīga J. Vītola balādēm-poēmām ar V. Plūdoņa vai F. Bārdas vārdiem.1 Tai trīsdaļīga forma ar episka rakstura malējām daļām un it kā himniska, dzīves optimismu vēstoša skanējuma vidusdaļu. J. Zālītis savā izsmalcinātajā harmoniskajā valodā ievērojami plašāk, nekā tas bija raksturīgs J. Vītolam, izmanto subdominantes funkcijas izteiksmes iespējas, kas piešķir mūzikai īpašu lirisku emocionalitāti. Taču dzirdes un uztveres tradīciju saglabāšana, kas a cappella stila ietvaros nav mazsvarīgs faktors, «Biķerī miroņu salā» izpaužas gan T-D attiecību organizējošā lomā, gan harmoniski sarežģītāku posmu ietilpināšanā starp tonāli noturīgām, episko raksturu veidojošām un jau ekspozīcijā nostiprinātām epizodēm. #space Jāz. Mediņa «Mežotnes taure» (Plūdoņa vārdi) pēc satura un rakstura tuvāka heroiskajām kora balādēm. Tas, ka šī divdesmitajos gados radītā muzikāli interesantā balādiskā kompozīcija samērā reti tiek atskaņota, gan laikam vairāk izskaidrojams ar V. Plūdoņa dzejas vielas neaktualitāti nekā ar kompozicionāliem trūkumiem. No klasiskās kora balādes žanra tradīciju bagātināšanas viedokļa «Mežotnes taure» interesanta ar to, ka komponists šajā saliktajā trīsdaļīgajā formā (A — B — Ai — C + koda /A2/) veiksmīgi risinājis savdabīgu muzikālās attīstības uzdevumu, viņš gribējis panākt, lai ekspozīcijā atklātais episkais raksturs pakāpeniski pāraugtu patriotiska rakstura masu dziesmas žanram tuvā kvalitātē. 
Izcilā latviešu mūzikas folkloras pazinēja E. Melngaiļa kora dziesmu žanrisko struktūru un to dominantes būtiski ietekmē komponista dzīves un daiļrades ciešās organiskās saites ar tautas mūziku. Pat savās kora oriģināldziesmās E. Melngailis it kā «ieklausās» dzejas tēlu pasaulē caur latviešu tautas žanrisko un intonatīvo izteiksmes līdzekļu prizmu, bet savās apbrīnojami meistarīgajās tautas dziesmu apdarēs katrā melodijā, pat atsevišķā intonācijā saklausa tautas dzīves atainojuma episko monumentalitāti. Skaitliski nelielajā kora oriģināldziesmu daiļradē Melngailis bieži saskāries ar kora balādes specifiku tās liriski episkajā izpratnē. Pat četrdalīgajā, E. Melngailim raksturīgajā konsekventi diatoniskajā stilā ieturētajā «Latvju rekviēmā» nepārprotami saklausāmas balādiskās kompozīcijas kontūras. Taču viens no spilgtākajiem Melngaiļa darbiem kora balādes žanrā ir viņa «Senatne» (Raiņa vārdi). Komponista individualitātes izpausmes iespējas viena žanra ietvaros īpaši labi var novērtēt, ja Melngaiļa «Senatni» salīdzina ar tanī pašā laikā (1903) un ar to pašu tekstu komponēto E. Dārziņa «Senatni». Melngaiļa balādē spilgtāk izceļas liriski episkie, Dārziņa skaņdarbā — liriski dramatiskie strāvojumi. Melngaiļa «Senatnē» vairāk raksturīgs rapsodisks epizožu kārtojums, noslēdzot balādi tādā pašā noskaņā, kādā tā sākās. Turpretim E. Dārziņa «Senatne» (tāpat kā apmēram tai pašā laikā komponētās «Lauztās priedes») visā muzikālās attīstības procesā tiecas uz dramatizējošas sadursmes atklāsmi balādes centrā un himnisku, revolucionāra patosa piesātinātu, uzvaras gribu apliecinošu izskaņu balādes noslēgumā. Abu komponistu darbos tomēr arī daudz kopīgu iezīmju gan skaņkārtiskās organizācijas jomā (balsts uz trihordus saturošu, heksahordisku vai pentahordisku diatoniku), gan harmoniskajā valodā #space (subdominantes akordu lielais īpatsvars), gan faktūrā (intervālu — tercu vai sekstu — un akordu — trijskaņu apvērsumu — paralēlismi, t. i., skaņu kompleksu pielietojums balsvedībā). Latviešu klasiskās kora balādes evolūcijā visspraigākais žanrisko īpašību polarizēšanās un tradīciju izveidošanās periods aptver laika posmu no XIX gs. deviņdesmitajiem līdz XX gs. trīsdesmitajiem gadiem. Trīsdesmitajos gados attīstības process ievērojami sagausinās. Izskaidrojums šādam apstāklim meklējams daudzu objektīvu cēloņu mijiedarbībā. Žanra attīstība (pirmo kulmināciju tā sasniedz 1905. gada revolūcijas priekšvakarā, bet otru — laika posmā no 1911. līdz 1917. g.) vienmēr atradusies zināmā atkarībā no tautas sabiedrisko uzskatu dialektiskās attīstības. Latvijā sabiedriskās aktivitātes pieaugums stimulējis, atslābums — vājinājis komponistu interesi par kora balādes žanru. Bez tam trīsdesmito gadu sākumā kora balādes žanrs jau bija izveidojies ar visiem saviem daudzveidīgajiem atzarojumiem, tā tapšanā bija piedalījušās ļoti daudzas mākslinieciskā ziņā ietekmīgas komponistu personības. Spilgtās tradīcijas, stilu un žanrisko koncepciju dažādība kora balāžu bagātīgajā klāstā ierobežoja jaunākās paaudzes komponistu iniciatīvu. Savukārt pašu tradīciju izveidotāju J. Vītola, A. Kalniņa, E. Melngaiļa, J. Zālīša interese par kora balādes žanru gan subjektīvu, gan objektīvu iemeslu dēļ bija ievērojami atslābuši, pievēršoties citām latviešu mūzikas dzīves problēmām, citu žanru izteiksmes iespējām. Klasiskās kora balādes žanra pamatlicēju — latviešu komponistu bagātās pieredzes apgūšana un pielietošana ar jaunu vērienu atsākās tikai pēc Lielā Tēvijas kara. Padomju Latvijas komponistu darbība šajā jomā ir atsevišķi vērtējama. Balādes žanrs ir sava laikmeta, savas rašanās vēsturisko apstākļu, tautas dzīves problemātikas vispārināts atainojums, tādēļ tā uztverē un izpratnē notiek būtiski svarīgas izmaiņas tad, kad pašos pamatos izmainās tautas dzīve. 

1 Būtiskāko atšķirības pazīmi šinī salīdzinājumā nosaka ne tik daudz muzikālās kvalitātes kā dzejas tēlu vispārinājuma pakāpe. J. Poruka dzejā ta jau robežojas ar simbolismu. 
1 J. Vītola pārliecinošā, latviešu kora dziedāšanas prakse nostiprināta balādes žanra koncepcija bieži it kā «aizēno» pārējās. 
1 J. Vītols savā 1903. gadā izdotajā «īsajā elementārteorijas un solfedžo kursā», kurš veltīts «latviešu koru vadoņiem», izstrādājis ari metodes, ka attīstīt šādas dzirdes īpašības. 2 «Dāvids Zaula priekšā», piemēram, sākas ar raksturīgu motīvu (basi), kura melodiski ritmiskā struktūra atgādina sociālā protesta tēmu skarošo tautas dziesmu «Kas tie tādi, kas dziedāja ...». 
1 Trihorda, kā zināms, noturu mainīgums ir ļoti raksturīgs, jebkura no trim skaņām attīstības procesā var kalpot par toniku. 
1 Salīdzinot J. Vītola korim apdarinātās tautas dziesmas ar hronoloģiski tuvā laikmetā radītajām balādēm, skaņkārtisko sistēmu un harmonisko paņēmienu sakrišana vērojama bieži. Piemēram, t. dz. «Div' dūjiņas gaisa skrēja» (1889) un «Beverīnas dziedonis» (1891).  
1 Šī šķietamā nepiespiestība mūzikas attīstībā nereti (it īpaši — pirmspadomju laika mūzikas kritikā) rosinājusi J. Vītola kora dziesmu formu vērtēt kā «caurkomponētu» — t. i., nepakļautu stingrākiem formas organizācijas principiem. 
1 Metroritmisko formulu daudzie atkārtojumi, ostinato, ir iemesls, kādēļ Baumaņu Kārlim (un ne tikai viņam vien) spilgti izveidotās sākuma intonācijas ne vienmēr ļauj izvērst plaša apjoma kompozīciju. 
1 1902. gada komponēta J. Vītola dziesma viru korim «Trimpula» Ausekļa dzeju jau izvērš līdz vairākdaļīgai kompozīcijai — klasiskai kora balādei. 
1 Mūzikas terminu vārdnīca. LVI, Rīga, 1962, 25. lpp. 

21 “Latviešu Mūzika” nr. 9 (1972) | M. Goldins
Maksis Goldins 
PAR NACIONĀLĀ ELEMENTA IZPAUSMI LŪCIJAS GARŪTAS ORATORIJĀ «DZĪVĀ KVĒLE» 
levērojams lielas formas skaņdarbs latviešu padomju mūzikā ir Lūcijas Garūtas oratorija «Dzīvā kvēle». Tā veltīta Tautas dzejnieka Jāņa Raiņa 100 gadu dzimšanas dienas atcerei. Oratorija domāta mecosoprānam, tenoram, sieviešu un vīru korim un simfoniskajam orķestrim. Oratorijas pamatā ir atsevišķi Raiņa dzejoļi no krājuma «Tie, kas neaizmirst», «Sasaukšanās», «Neparadušais», «Pie dzīvības katliem», «Dziļumā», «Atsveice biedram», «Dzīvā kvēle», «Vienpatis». Pirmās, otrās un ceturtās daļas pamatā ir atsevišķi dzejoļi, bet trešajā daļā («Pie dzīvības katliem») un finālā apvienoti divi. Tekstu izvēlē vērojama komponistes mērķtiecība idejiski estētiskajā plāksnē un dramaturģijā. #space Visiem minētajiem dzejoļiem aužas cauri brīves gara nemirstības ideja. Oratorijas pamatdoma izteikta sekojošā «Dzīvās kvēles» sešrindē: 

Saules dzīvā kvēle kaist Šodien kā priekš tūkstots gadiem Ģintis aug, un ģintis gaist, Bet caur ģintu radu radiem Brīves gars caur siržu vadiem Mūžam līdzi saulei kaist. 

Dzejoļu mērķtiecīgā izvēle un izkārtojums devis iespēju komponistei radīt idejiski, estētiski un dramaturģiski dzīvotspējīgu ciklu, kur ideja atklājas vairākās fāzēs, vienlaicīgi veidojot nedalāmu, cieši saliedētu kompozīciju. I daļas pamatā, kā jau atzīmēts iepriekš, dzejolis «Sasaukšanās». Tas aicina apvienoties visas pasaules, visu kontinentu darbaļaudis. 
Sākumā tai apslēpts, klusināts raksturs, kas attīstoties izaug monumentālā apoteozē. #space 
II daļa uztverama kā liriski pastorāla epizode. Pēc pirmās dramatiski sasprindzinātās daļas tās iestāšanās sevišķi efektīva, dramaturģiski attaisnota. 
Forma — variēts kuplets. Trešais tēmas izvedums (Fa diez mažorā) paplašināts, tam rezumējošs raksturs. Šo spirgto mūziku ietver vaidu intonāciju ievads un noslēgums. #space Tās ir tās pašas intonācijas, kas veido I daļas tematisko kodolu, kā arī ievadu pirmajai daļai. #space 1 
1 Uzskatot no dramaturģijas viedokļa oratorijas otro daļu par liriski pastorālu epizodi, kuru ietver vaidu intonāciju ievads un noslēgums, norādīsim arī uz citu viedokli. #space Otrā daļa ir pirmās — «universālās» daļas detalizēšana, konkretizācija. Te attēlots viens no «bāra bērniem», kurš cieš un meklē mierinājumu dabā. 
Krasu kontrastu liriskajai otrajai daļai rada nākošā — maršveidīgā «Pie dzīvības katliem». Maršs (autores remarka quasi marcia) izaug no vairākām trešās daļas sākuma epizodēm. #space Tam raksturīgs spriegums un kolorītā bagātas, romantiskas harmonijas. 
IV daļa — «Atsveice biedram». Dzejnieka dotais nosaukums: «Atsveice biedram, kuru apbedīja svešumā». Tā ir visspilgtākā oratorijas daļa — īsts sēru mūzikas šedevrs. 
Forma, tāpat kā otrajai daļai, — variēts kuplets, bet bez rečitējoša ietvara.1 Šīs daļas mūziku varētu raksturot kā sēru pārdomas. Tēma intonatīvi izaug no oratorijas pirmās daļas. #space Dramaturģiskā ziņā tā ir atelpa pēc «kaujinieciskās» III daļas. 

Finālu veido divas galvenās tēmas – himniski pacilāta tēma, kas izteic dzejnieka filozofisko domu par pasaules mūžīgumu,

un satraukti rečitējoša tēma ar vārdiem «Vienpatim jākrīt»1. 

Lūcijas Garūtas oratoriju var novērtēt no dažādiem viedokļiem. Šeit tiks skarts jautājums par nacionālā elementa izpausmi skaņdarbā. Padomju tautu mūzikas kultūru nacionālās īpatnības – joprojām viens no padomju mūzikas zinātnes kardinālajiem jautājumiem. Jautājums par nacionālā elementa izpausmi mūzikā ir ne tikai jautājums par nacionālo kolorītu vien, tas ir jautājums par attiecīgā skaņdarba reālistiskumu, kas ir sevišķi svarīgi, vērtējot lielu formu vokāli instrumentālus skaņdarbus.
Oratorijā “Dzīvā kvēle” nacionālais elements izpaužas divējādi: a) tautas mūzikas intonāciju, ritmu, skaņkārtas iezīmju izmantošanā; tēlu veidojumos, kas tuvi tautas dziesmu tēliem; b) sekošana klasiskajām tradīcijām. Te domātas nacionālā elementa iemiesojuma tradīcijas, kā arī nacionālā un internacionālā elementa sintēze.

Tautiskas intonācijas ir ļoti svarīgs, bet nebūt ne vienīgais nacionālā elementa kritērijs. 


Lai gan te tiešu tautas dziesmu un instrumentālu meldiju citātu nav, tomēr ir intonācijas, radniecīgas tautas dziesmu intonācijām, kā arī latviski ritmi un skaņkārtas elementi. Lielu vietu «Dzīvajā kvēlē» ieņem rečitatīvs. Sava nozīme arī vēstošajam elementam, taču episkais un liriskais elements gandrīz arvien savijas kopā. Lūdzoši žēlabainu ciešanu, bet tanī pašā laikā apslēpta nemiera intonāciju raksturs ir I daļas tematiskajam kodolam #space (sk. 1. nošu piemēru 109. lpp.). Uz šīm intonācijām balstās gandrīz visa I daļa (līdz ciparam 19), kā arī ievads un II daļas ietvars. #space
Šīm intonacijam ārkārtīgi svarīga loma oratorijas veidošanā. Intonācijas, ko var apzīmēt par oratorijas tematisko kodolu, dziļi sakņojas tautas melosā. #space Lēciens uz «gaisa» septimu un sekojošais tercas gājiens no «gaisa» septimas uz kvintu minora melodikā ļoti tipisks latviešu tautas dziesmām par karu. #space Atcerēsimies «Karavīri bēdājās» meldiju. 

Lēciens uz «gaisa» septimu nevis no kvintas skaņas, bet no tercas un pamatskaņas atrodams tautas dziesmas «Pati māte savu delu» meldiju variantos. #space
I daļas tematiskais kodols sasprindzinātāks, tam vairāk izlauzīta līnija. #space Minora tipa tautas dziesmās kvintas «telpa» tiek apgūta pakāpeniski. #space Dziesmā «Karavīri bēdājās» — taisnā, augšupejošā kustībā, #space dziesmā «Pati māte savu dēlu» (b) — viļņveidīgi, ar atgriešanos tonikā. #space Oratorijas I daļas tematiskajā kodolā kvintas telpa tiek apgūta lēcienveidīgi, pēc tam lēciena intervāls tiek pat palielināts; #space nenotiek atgriešanās tonikā, jo septima ievirzās kvintas skaņā. #space 2 Tematiskais kodols reljefāks, tā izteiksmība salīdzinājumā ar analoģiskām tautas dziesmu intonācijām pastiprināta. #space Tematiskā kodola emocionālais spēks ir tik liels, ka no tā izdalītā smeldzes intonācija ietekmējusi visu I daļas ievadu un arī II daļas ietvaru, kurā (sk. 1. nošu piem. 112. lpp.) iemiesoti apspiestās tautas vaidi #space (“Kas lai klausās mūsu vaidus, Kam lai sūdzam savas sāpes?”). Muzikālās intonācijas šeit, kā arī visā oratorijā ideāli atbilst dzejai. I daļas ievadā jau minētā smeldzes intonācija izveido spēcīgas viļņveida kulminācijas, izsaucienus.

Pirmajā daļā šī intonācija ir iesaistīta drūmi vēstoša rakstura mūzikā, kur tā, tāpat kā ievadā, izveido frāzes nobeiguma melodisko pavērsienu #space (sk. piem. a un b 112. lpp.). No tās atvasinātas arī “atbalsis” – vaidu, ciešanu intonācijas, kurām milzīga loma ievadā un visā I daļā. Ievadā un I daļas sākumā (līdz ciparam 8) tās ir lejupslīdošas. #space

Sākot ar 8. ciparu, ar šīm intonācijām tiek dziedātas teksta rindas: “Brāļi, brāļi, Esat tuvi, kas tāli!”

Par tematiskā kodola transformāciju jāuzskata arī intonatīvais materiāls oratorijas daļai “Atsveice biedram”. #space Kā jau tika atzīmēts, šīs daļas saturu varētu raksturot kā sēru pārdomas. Mazināts ciešanu asums, ciešanu tiešums kā emocionālā reakcija, bet padziļināta un vispārināta to filozofiskā jēga #space (sk. piem. 110. lpp.). Tanī pašā laikā šai daļai piemīt arī žanriskas iezīmes: orķestrī (ievadā un vokālās partijas frāžu atstarpēs) dzirdamas klusinātas palēnināta sēru marša atskaņas. Šīs daļas intonatīvā tuvība pirmajai daļai acīm redzama.
Turpinājumā (110. lpp. piemēra 5–7 taktis) tā sasaucas ar vairākām tautas dziesmām. Pirmām kārtām te varētu minēt bārenītes dziesmu “Grūti pūta sila priede”.
Brīvākā radniecībā ar «Atsveici biedram» ir rekrūšu atvadu dziesma «Man jāieti» un varbūt arī bārenītes dziesma «To celiņu rītā gāju». 
Norādot uz oratorijas lūdzoši žēlabaino intonāciju dziļākajām saknēm latviešu dziesmu melosā, atzīmēsim reizē arī to, ka komponistes harmonija piešķir šīm intonācijām friģiskās skaņkārtas kolorītu #space (sk. 1. piem. 109., 110. un 112. lpp. a). Friģiskais kolorīts šeit, tāpat kā daudzos citos gadījumos, izceļ skumjas; mūzikai ritot lēnā tempā, tiek padziļinātas sēras #space («Atsveice biedram»). Latviešu tautas melosā intervāls starp atbalsta skaņu un blakusskaņu, kas atrodas augstāk, ļoti bieži veido pustoni. #space Taču attiecīgās skaņurindas šķēlums tetrahordos atšķirīgs no friģiskās skaņurindas parastā šķēluma. Friģiskā skaņkārta (tāpat kā miksolidiskā, doriskā, eoliskā un lidiskā), kā zināms, šķeļ skaņurindu kvintā un kvartā. Tā tas ari ir L. Garūtas oratorijā. Latviešu tautas dziesmu melosā skaņurindas šķēlums turpretī ir kvartā un kvintā. Bet neatkarīgi no pustoņa traktējuma tomēr jāatzīst, ka komponistes izveidotais friģiskais kolorīts iet «kopsolī» ar visiem pārējiem stilistiskajiem elementiem, kas piešķir oratorijai spilgtu nacionālu nokrāsu. 
Gaiši pastorālu, rotaļīgi draisku intonāciju īpatsvars saskaņā ar komponistes koncepciju šajā oratorijā neliels. Šādas intonācijas atrodamas tikai II daļā, pie tam skumju intonāciju ietvarā #space (sk. 3. nošu piemēru 109. lpp.). 
Komponiste dziļi iejūtīgi mūzikā atveido valdzinošo, spirdzinošo dabu («Gulšos velgā, zaļā zālē»), strauta dzidrumu. #space Zīmīgi, ka arī tautas dziesmās, ar kurām sasaucas komponistes mūzika, daba tverta gaiši pastorālās krāsās. 
Tautiski pastorālās mūzikas raksturu oratorijā pasvītro konsekventi diatoniskā harmonija, blakus pakāpju akordu secības #space 1. Melosa «elpa» šeit gan plašāka nekā tautas meldijā; dziedošas intonācijas te savītas kopā ar rečitatīvām un ariozoveida intonācijām. Komponiste tās kāpina un noved pie samērā plašas kulminācijas #space (sk. nošu piemēru no 5. līdz 10. taktij). Arī lēcieni te lielāki, intervālika vairāk izlauzīta; kupleta pirmajā pusē melodika būtībā pentatoniska #space (no 1. līdz 4. taktij). 
Enerģiskas, vīrišķīgas, maršveidīgas intonācijas raksturīgas oratorijas trešajai daļai – “Pie dzīvības katliem”. Precīzāk – šīs daļas otrajai pusei. Pirmajā pusē intonācijām rečitatīva un ariozo raksturs.
Trešajā dalā attēlota proletariāta uzvara pār veco pasauli. Neizturot triecienu, vecā pasaule grūst. #metonymy Marša žanrs mūzikā ievīts visai likumsakarīgi, kā gājiena tēlojums. Maršu ar tam raksturīgu ritmu un akcentāciju izpilda orķestris (sk. 11. ciparu). Uz tā fona iestājas vīru kora sinkopēta, īsas elpas, bet sasprindzināta, kāpjoša melodija, kura, sākot ar 18. ciparu, kļūst lapidārāka. #space

Lai gan šai daļai krasi žanriskā nosliece, intonatīvā ziņā tā tomēr jo cieši saistīta ar oratorijas pārējām daļām. Oratorijas apvienojošajam tematiskajam kodolam te noteiktāks raksturs. #space No lūdzoši žēlabainā tas transformējies par kaujiniecisku1. 
Lai gan intervālika saglabāta, dziļās tematiskā kodola transformācijas rezultātā oratorijas III daļas saites ar latviešu tautas melosu uztveramas vājāk #space 2. Tas varbūt tādēļ, ka latviešu zemnieku dziesmu poētisko tēlu pasaule pārāk tāla tiem Raiņa dzejoļiem, kas pamatā oratorijas daļai “Pie dzīvības katliem”. Raiņa dzejas simbolika Lūcijas Garūtas mūzikā atainota vēlīnam romantismam tuvā kolorītā un harmoniju krāsainībā.

Kā jau atzīmēts, nozīmīga vieta oratorijā ierādīta rečitatīvam, precīzāk, rečitatīviski deklamatoriskajai melodikai, kā arī ariozo posmiem. Pie tam ne vienmēr tie padodas diferenciācijai. Plaši rečitatīviski un ariozo posmi sastopami katrā oratorijas daļā, izņemot ceturto («Atsveice biedram»). Jānorāda arī uz dažu rečitatīvisku posmu intonatīvām saitēm ar oratorijas tematisko kodolu un latviešu tautas dziesmām. 
Oratorijas tematiskais kodols veido fināla fūgveida rečitatīviskā posma intonatīvo pamatu #space (salīdz. 1. piem. 109. lpp. un 2. piem. 111. lpp.). Tiesa, finālā šis kodols iesaistīts plašākā intonatīvā lokā un ar to arī nesākas fugato. #space Bet šajā gadījumā tas mazāk svarīgi, jo norādītais tematiskais kodols noteic visu rečitatīva tālāko attīstību. #space 1 
Viens no rečitatīviskiem posmiem oratorijas otrajā daļā («Neparadušais») ar savu melodiku un ritmisko zīmējumu tuvs tautas dziesmai. #space
Te domāta vispirms bārenītes dziesma «Balti, balti ievai ziedi». 

Kopīga ir ne tikai melodika un ritms (salīdz. 121. lpp 1. piemēra 2. takti ar 2. piemēra 1., 2. takti). Tuvi ir paši tēli. Nepārprotami latviski skan mūzikā arī rinda “Kur lai metu savas sāpes?”1.
Kā jau tika atzīmēts, oratorijas rečitatīvie posmi veidoti latviešu mūzikas klasiskajās tradīcijās. Ļoti raksturīgs  I daļas fragments ar sekojošām Raiņa dzejoļa rindām:

Ir balsis tik vājas, Tās izskan bez vārda kā vaids. 
Ir balsis tik stipras, Tās griežas caur kauliem kā naids! 

Te diametrāli pretēju kategoriju pretnostatījums: vājums un stiprums; vāju balsu izskaņa pielīdzināta vaidam, stipras balsis — naidam. Komponistes mūzika palīdz aiznest līdz klausītāju apziņai šīs dzejas māksliniecisko jēgu. Saskaņā ar klasisko tradīciju mūzika, kas atbilst pirmajai divrindei, ir trausli liriska, maiga, ar vaidu intonāciju nobeigumā; turpretim mūzika, kas atbilst otrajai divrindei, — strauji kāpjoša, ar asi disonējošu sauciena akordu nobeigumā — kulminācijā. #space

Kontrasts pasvītrots arī tembrāli (sieviešu koris — vīru koris), dinamiski (p—f) un tempa ziņā (Lento — Piu mosso). Tāpat kā Vītola, Dārziņa, Alfrēda Kalniņa un citu latviešu komponistu kora mūzikā, unisonu un to sazarojumu likumsakarības pilnīgi noteic tēla attīstība. 
Intonācija ar vārdiem «Ir balsis tik vājas» uztverama kā oratorijas tematiskā kodola variants #space 1. Fragments, it sevišķi tā otrā puse (tekstā: «tas izskan bez vārdiem kā vaids») — noskaņas ziņā radniecīga Baumaņu Kārļa kora dziesmai «Kā Daugava vaida». Šī iemīļotā folklorizējusies dziesma tika dziedāta arī 1905. gadā revolūcijas laikā (ar vārdiem «Cik žēli šīs rokpeļņu vaimanas plūst»). 
Izanalizējuši vispārējos vilcienos oratorijas intonatīvās valodas saites ar latviešu tautas dziesmu, pieskarsimies nacionālo iezīmju izpausmēm kora traktējumā. Nacionālās iezīmes kora traktējumā L. Garūtas oratorijā izpaužas sekošanā klasiskajām tradīcijām. Galvenokārt Alfrēdam Kalniņam. L. Garūta lieliski pārvalda kori. Kora «instrumentācija», izkārtojums bagāts un daudzveidīgs. Kora faktūru raksturo homofona domāšana. Polifonijas nav daudz, tā izmantota apdomīgi un vienmēr dramaturģiski pamatota. Bieži sastopama homofona akordveidīga vīru kora trīsbalsība un četrbalsība, sieviešu kora trīsbalsība un četrbalsība, trīsbalsības un četrbalsības dublējums oktāvā. Tikpat iemīļoti ir unisoni, kuri nereti (kulminācijās) sazarojas trīsbalsībā. Jauktā četrbalsība, tāpat kā dziedājumi uz ērģeļpunkta fona, — retāka parādība. Arī divbalsība nav bieži sastopama: tai kontrastējošs raksturs. Nelielā rakstā nevar pat uzskaitīt visus kora izmantošanas paņēmienus. Sastopamas atsevišķu kora grupu sasaukšanās (I daļā — ar vārdiem «mēs nomodā, nomodā»), rečitatīvveida replikas (IV daļā 3. kupletā). Pirmajā daļā izmantots arī papildu vīru koris — aiz skatuves. Polifonas epizodes veidotas meistarīgi.  izceļas četrbalsīgais fugato finālā ar vārdiem «Vienpatim jākrīt, lai Visums celtos», kanons ar vārdiem «Un visās pusēs kustēties sāk» pirmajā daļā, sieviešu un vīru koru dubultkanons finālā.1 Nevar neatzīmēt arī efektīvo ansambli — kori un solistus fināla apoteozē. 
Kora faktūra un tās izteiksmība nepārtraukti mainās, pārveidojas, attīstās. Lieliski veidoti kāpinājumi un kritumi. #space Kora skanējumā jūtama plaša elpa. Komponiste prot veidot plašas līnijas, bet tanī pašā laikā koris smalki, jūtīgi reaģē uz vismazākajām niansēm dzejas tēla attīstībā. 
Mēģināsim izsekot kora izkārtojumam atsevišķās oratorijas daļās. I daļā kora partija bagāta, var sacīt, pat grezna. II daļā koris klusē: vokālā līnija uzticēta solistei — mecosoprānam. Šī atelpa dramaturģiski nepieciešama. III daļa sākas ar tenora solo, kas pāraug vīru kora divbalsībā. Sieviešu balsis ienāk pakāpeniski, skanējums pieaug, daļas beigās ir kora tutti dublētā trīsbalsībā. IV daļā rodas īpata kora faktūras un līdz ar to arī tembrāla reprīze. Pirmais kuplets uzticēts četrbalsīgam sieviešu korim, otrais kuplets — vīru korim, kura četrbalsībai kontrapunktē piektā — sieviešu balss. Trešais kuplets atkārto pirmo, bet ne burtiski — vietām ar vīru rečitatīvveida replikām — iekritieniem (timpānu ritmu imitācijām). Fināls sākas ar tenora solo, kuru nomaina mecosoprāna solo un duets. Arī sekojošais koris neiestājas reizē. Tas veidots kā fugato (basi — tenori — alti — soprāni). Fināla pēdējā posmā — apoteozē — homofona akordveida faktūra: blīva kora sešbalsība, astoņbalsība un četrbalsība, kurai pievienojas solistu dziedājumi. Šīs īpatnības liecina par spilgti izteiktu klasisko kora tradīciju izmantošanu. Atcerēsimies Alfrēda Kalniņa «Baņutu», Jāzepa Vītola «Gaismas pili», «Karaļmeitu», Emīla Dārziņa «Lauztās priedes». 
Nacionālās iezīmes — sekošana latviešu mūzikas kultūras tradīcijām izpaužas arī oratorijas harmoniskajā valodā un orķestra izmantošanā. 
Lūcijas Garūtas oratorijā «Dzīvā kvēle» latviešu padomju mūziku papildina ar meistarīgu monotematisku skaņdarbu, kura paraugi vokāli instrumentālajos žanros sastopami visai reti.

1 Fināla vidusdaļu veido divas tēmas. Viena — jau minētā fugato tēma (2. nošu piem. 111. lpp.), otrā — sākot ar ciparu 10. Tai četri izvedumi. Pirmo reizi tā parādās vīru korī, otro reizi — altos kontrapunktā ar fugato tēmu (cipars 11), trešo reizi — oktāvas kontrapunktā ar to pašu fugato tēmu (cipars 12), ceturto reizi — kora tutti, kuram kontrapunktā skan orķestris ar fugato tēmu paplašinājumā #space (cipars 13). Dubultkanons veidots sieviešu un vīru grupās — ceturtajā izvedumā, kulminācijā. Imitācija — četrbalsībā,. trīsbalsībā un divbalsībā (cipars 13, taktis s—B). 
1 Lēciens uz «gaisa» septimu saglabāts, bet tās sagatavošana nav vairs tik enerģiska (kvintas lēcieni aizstāti ar tercām). #space Arī sekojošā intonācija mazāk spraiga: septima neveido lēcienu, bet pakāpeniski ievirzās kvintā. #space
1 Līdzīgas astotdaļas, pentatoniskums, pirmās skaņas augstuma izcelšana īsās atkārtojošās intonācijās — visi tie ir latviešu dziesmu melosa atribūti, sniegti šeit koncentrētā veidā. #space
1 No plašākas uzbūves izdalītais kodols trešajā taktī tiek sekvencēts brīvā apvērsumā. Rečitatīvam satrauktas deklamācijas raksturs. Komponiste šeit panāk vārda un mūzikas intonācijas augstu atbilstības pakāpi. 
1 Sk. arī 119. lpp. 3. nošu piemēru, kurā izmantota tematiskā kodola pirmā intonācija. #space 2 Mēs te apzināti neiztirzāsim dažu tās intonāciju līdzību liriskās pavasara dziesmas «Ik vakaru dziedāt gāju» intonācijām, jo to nozīme forma ļoti nevienāda. 
1 Sākot ar 11. ciparu (quasi marcia). Oratorijas trešajai daļai salikta divdaļu forma.
1 Sniedzam trešo kupletu, kas veidots toni augstāk par iepriekšējiem, lai attēlotu gaismas pieaugumu.  
1 «Gaisa» septima ir nesagatavota un neatrisināta septimas skaņa dabiskajā minorā. #space 2 Tas pats, tiesa, novērojams dziesmā «Karavīri bēdājās». Bet tautas dziesmā līnija daudz mierīgāka, tajā pārsvarā diatoniska kustība. 
1 Finālam salikta trijdaļu forma ar fugas veida vidusdaļu un dinamizetu reprīzi. Vidusdaļā ir divas tēmas. 
1 Pirmais tēmas izvedums — sieviešu korim, otrais — viru korim un kontrapunktējošiem sieviešu kora unisoniem. Trešais izvedums — atkal sieviešu korim, bet ar vīru balsu iekritieniem. Tembrālā un faktūras ziņā šai dala vērojamas ari trlsdajības iezīmes. 

22 “Latviešu Mūzika” nr. 9 (1972) | V. Lindenberga
Vita Lindenberga 
TEODORS REITERS UN VIŅA KORIS 
Bagāti sakuplojušas mūsu kora dziedāšanas tradīcijas. Tās veidojušās gadu desmitos, tāpēc interesanti atskatīties atpakaļ un iepazīties ar šās mākslas celmlaužiem, kuru darbība sekmējusi latviešu mūzikas uzplaukumu. Īpaši auglīgs bijis dižā meistara Teodora Reitera darbs. Ar viņa vārdu saistās latviešu kora izaugsmes lielākie panākumi pirmskara attīstības posmā. #upisgood #space Teodors Reiters dzimis 1884. gada 23. martā Ļaudonā — pie Aiviekstes upes. Izglītību viņš ieguva Pleskavas skolotāju seminārā, dažus gadus strādāja par skolotāju dzimtajā Ļaudonā. Teodors Reiters neatlaidīgi tiecās uz iecerēto mērķi — kļūt par profesionālu mūziķi. Ļaudonas skolas skolotājs Augusts Nesaule dažādi atbalstīja apdāvinātā jaunekļa tieksmes. No 1907. līdz 1917. gadam T. Reiters studēja Pēterburgas konservatorijā, kur jau izglītību bija guvuši Jurjānu Andrejs, Jāzeps Vītols, Emīls Dārziņš, Emīlis Melngailis, Alfrēds Kalniņš. Teodora Reitera pedagogi šai slavenajā mūzikas mācību iestādē ērģeļu spēlē bija Homiliuss, vijoļspēlē — Nalbandjans, kompozīcijas teorijā — Kalafati, Ļadovs un Vītols, instrumentācijā — Steinbergs un diriģēšanā — Cerepņins. Kordiriģēšanas māksla Teodoru Reiteru saistīja jau Ļaudonas gados (1905—1907), kad topošais diriģents vadīja vietējo kori, kura pirmais koncerts notika 1906. gada 18. jūnijā. Šim aicinājumam jaunais mūziķis palika uzticīgs visu mūžu. Konservatorijā viņš iestājās ērģeļu klasē, bet beidza šo mācību iestādi citā specialitātē — diriģēšanā. Jau mācību laika pēdējos gados, strādājot ar Pēterburgas latviešu koriem, Reiters praktizējas diriģēšanā. Viņš vadīja ari latviešu strēlnieku simfonisko orķestri, ar kuru sniedza koncertus Pēterburgā un citās Krievijas pilsētās un kurš 1919. gadā kļuva par Padomju Latvijas operas, vēlākās Nacionālās operas orķestra kodolu. #space Reiters diriģēja arī Muzikālajā drāmā dažus Pēterburgas konservatorijas operklases uzvedumus — «Jevgeņiju Oņeginu», «Seviljas bārddzini», «Faustu», «Cara līgavu». Jau Pēterburgā Reitera diriģenta darbībā iezīmējās trīs virzieni: kordiriģēšana, simfoniskā orķestra vadība un operu iestudējumi. 1914. gadā viņš kļuva par Jāzepa Vītola asistentu Pēterburgas Latviešu dziedāšanas biedrības korī, kur veica nozīmīgu darbu. Sadarbība ar Vītolu, viņa personības atstātā dziļā ietekme vēlāk sekmēja Vītola dziesmu iejūtīgu interpretēšanu. #space Šai periodā Reiteram iznāk muzicēt arī Maskavā. 1916. gada 12. novembra programma vēsta par Latviešu rakstnieku un mākslinieku biedrības mūzikas vakaru, kurā piedalās Lielā teātra orķestris, Pēterburgas un Maskavas apvienotie kori Pēterburgas konservatorijas profesora J. Vītola un T. Reitera vadībā. Solisti — M. Vīgnere-Grīnberga, Ā. Kaktiņš un P. Sakss. Vītola «Beverīnas dziedoni», Melngaiļa «Bārenītes slavināšanu» un «Ai, kad es būtu zinājusi» apvienotie kori dziedāja, paklausot Reitera zižļa mājienam. Svaigums, spēks, teksta dziļa izpratne, pacilātība bija īpašības, kas jau toreiz izraisīja sajūsmu klausītājos. #space 
1918. gadā jaunais mūziķis atgriezās Latvijā. Jau Padomju Latvijas pirmajās dienās ar lielu aizrautību viņš centās likt lietā iegūtās zināšanas, muzicēšanas prieku un jaunības sparu. Teodors Reiters kopā ar Andreju Upīti parakstīja aicinājumu komponistiem radīt «cīņas laikmetam piemērotu repertuāru», mudināja skaņražus sacerēt dziesmas, poēmas, simfonijas un pievērsties laikmetīgai operai. Šo savu dzīves ceļa posmu Teodors Reiters allaž atcerējies, siltiem vārdiem pieminot Tautas rakstnieku Andreju Upīti, kas 1919. gada grūtajos apstākļos kā Latvijas kultūras iestāžu vadītājs pašķīra ceļu latviešu operai. Viens no spilgtākajiem periodiem Teodora Reitera muzikālajā darbībā saistās ar divdesmitajiem gadiem, kad viņš nodibināja savu kori, kas gadu gaitā izveidojās par izcilu māksliniecisku vienību. Pirmoreiz nosaukums «Reitera koris» parādījās jau 1916. gadā 

J. Zālīša recenzijā par latviešu kompozīciju vakaru 26. jūlijā, kur 

«latviešu mākslai — sērdienei šoreiz durvis bija atdarījušās Sestroreckā, lai draudzīgi roku sniegtu savai laimīgākai māsai — krievu mākslai... #reph #metonymy #Q [Jānis Zālītis 1916]
Dzīvu interesi sacēla Reitera kora (150 dziedātāji) priekšnesumi. Kā oriģināli, tā tautas dziesmas bija izvēlētas ar atzīstamu gaumi un varēja dot skaidru ieskatu par mūsu kora dziesmu literatūru un tautas dziesmu īpatnējo kolorītu. Visu dziesmu izpildījums labi pārdomāts, kontrastu bagāts un valdzinošs. Teicama arī kora disciplīna. Ja šim korim būs lemtas ilgākas dienas, tad, ievērojot tā diriģenta neatlaidību un patiesu, ideālu darba prieku, mēs drīz vien varēsim lepoties ar to, un tas katrā laikā godu darīs ne vien pašu sētā, bet arī ārpus tās.» #metonymy #Q [Jānis Zālītis 1916]
1 

Reitera kora saknes tātad meklējamas jau Pēterburgā, kur veidojās diriģenta personība, auga pieredze un iezīmējās izpildījuma pamattradīcijas, kas tika tālāk attīstītas dzimtenē. Latvijā šai laikā kori izrādīja tikai vājas dzīvības zīmes. Kora dziedāšanas tradīciju atdzimšanā galvenais nopelns bija jaunajam Reitera dibinātajam kolektīvam (1920. gada 25. februārī). Kopš tā brīža Teodors Reiters vienmēr ir bijis kora dvēsele, kopīgā darbā ar dziedātājiem veidojis un izkopis šā kora tradīcijas, uz kurām balstījies kolektīva augstvērtīgais sniegums. 
Uz laikrakstos ievietotajiem sludinājumiem pieteikties jaundibināmā korī īsā laikā atsaucās 300 dziedātāju, vairums neprofesionāļu. Izlases rezultātā izveidojās apmēram 200 dalībnieku liels koris. Vēlāk dziedātāju skaits nostabilizējās uz 90 — 100. Kolektīvā iekļāvās mūzikas entuziasti, kas dziesmai atdeva visu savu enerģiju un sirds degsmi. #metonymy Kori veidoja strādnieki, ierēdņi, studenti un arī cilvēki ar pabeigtu akadēmisko izglītību. Vienotājs te bija darbs un īsta mākslas mīlestība. Neviens kora dalībnieks par piedalīšanos korī nekad nav saņēmis nekādu atlīdzību. Negūstot reālu atbalstu no valdības puses, koris nereti nonāca smagos materiālos apstākļos. Sevišķi asa krīze izveidojās pēc 1925. gada ārzemju brauciena, kad korim vajadzēja atmaksāt 18000 latu lielo aizdevumu. Kora dziedoņi sedza izdevumus no personiskiem līdzekļiem, cīnoties par sava kolektīva pastāvēšanu, lai gan buržuāziskās aprindas vēl ilgi centās dažādi nomelnot Reiteru un reiteriešus, apgalvojot, ka koris devies tikai izpriecas braucienā. #dysphemism 

Alfrēds Kalniņš, 1927. gadā rakstot par gaidāmajiem Bēthovena piemiņas svētkiem un izsakot izbrīnu, kāpēc no tiem neoficiāli izslēgts Reitera kolektīvs, asi vērsās pret šādām runām: 
«Reitera koris ir vienīgais, kurš, lielus upurus nesot, mūsu dziesmai pašķīra ceļu uz svešām zemēm, kura vārds pa 7 darbības gadiem ārzemju mūzikas laikrakstos arvien minēts sakarā ar lielākiem mūzikas notikumiem Rīgā. #metonymy #Q [Alfrēds Kalniņš 1927] ... Koris personīgi nesis tādus upurus, ka te nevar būt runa par izpriecas braucienu, un mūsu galīgi pagrimušajos apstākļos, kur (pat ārzemēs) retie oratoriju uzvedumi Reitera korim te nes zaudējumus, par kora parāda kādreizēju dzēšanas iespējamību neviens prātīgs cilvēks arī vairs nedomā #upisgood #space #Q [Alfrēds Kalniņš 1927] ... Gods, kam gods nākas! Un Reitera korim tas nākas!» 1 

Kora kodolam vienmēr bija raksturīgs darba prieks un stingra disciplīna. #space Mēģinājumi notika regulāri trīsreiz nedēļā, bet koncertu priekšvakarā — katru dienu. Bijuši pat gadījumi, kad speciālu apstākļu dēļ mēģinājumi notikuši trijos naktī. Tomēr dziesmu draugu pulkā pieteicās arvien jauni kandidāti, turklāt tik kuplā skaitā, ka bija iespējams izdarīt stingru atlasi. Lielais dalībnieku pieplūdums liecināja par Reitera kora popularitāti un laika gaitā izveidotajām tradīcijām. Pats strādājot ar milzīgu enerģiju un aizrautību, liekot arī dziedātājos degt šai sajūsmai, Reiters necieta mēģinājumu kavētājus. Ikvienā mēģinājumā Teodors Reiters ieradās nevainojami sagatavojies, apliecinot mērķtiecīgu gribu, nelokāmu izturību un darba mīlestību. Vairāki koristi atceras, ka Reiters katram kora mēģinājumam gatavojies ar milzīgu atbildības sajūtu. Viņa notis bijušas aprakstītas visādu krāsu zīmuļiem, atzīmētas pat vietas, kur, spriežot pēc akordu salikumiem un secības, varētu gadīties kādas balss grupas detonēšana vai cita kļūme. Arī ilggadējais Teodora Reitera darba biedrs Rūdolfs Vanags apstiprina šādu diriģenta pieeju kora partitūrām. «Viss bija paredzēts, viss bija izdomāts līdz pēdējam sīkumam, viss bija arī galvā, lai nošurakstā būtu jāieskatās tikai retu reizi.» #space #Q [Rūdolfs Vanags (reiterietis)] Ar lielāko rūpību tika iestudēti arī dziesmu teksti, un tikai pēc abu elementu — teksta un mūzikas sīkas analīzes Reiters sāka darbu ar kori. Šāda pieeja galvenajās līnijās noteica arī Reitera darbu pie dziesmā ietvertā tēla, procesu no dziesmas iestudēšanas sākuma līdz pēdējam slīpējuma brīdim. #space Mazāk pakļaujoties acumirklīgai iedvesmai, vairāk uzticoties domai un iepriekšējai analīzei, Reiters skaidri apzinājās, kā iecerējis dziesmas izpildījumu, un neatlaidīgā darbā veda kolektīvu uz šo mērķi. Nesaudzīgi viņš prasīļa vairākkārtēju atsevišķas frāzes vai akorda atkārtojumu, kamēr sasniegtais rezultāts pilnīgi saskanēja ar viņa ieceri. Šis rūpīgais darbs, nesalaužamā enerģija ceļā uz mākslas ideāliem arī ļāva Jānim Zālītim raksturot Reiteru kā īstu «gribas un darba cilvēku». #metonymy
Daudz puļu un mīlestības Reiters ziedoja savam korim, kas ieguva plašas publikas atsaucību un simpātijas. Par šā kora izcilo vietu tā laika mūzikas dzīvē liecina arī preses atsauksmes. 

Jānis Zālītis sakarā ar Teodora Reitera 50 gadu jubileju 1934. gadā rakstīja: «Ne vien Latvijā, arī ārzemēs jau labi pazīstams Reitera koris. Var vēl minēt, ka šī dziedoņu vienība ir augsti disciplinēta un balsu kvalitātē un muzikālā lokanībā pie mums joprojām nepārspēta #upisgood #space #Q [Jānis Zālītis 1934] … Viss iezīmīgais, kas vien parādījies mūsu koru literatūrā, ir iestudēts un rādīts atklātībai, un par to dziesmu autori korim un viņa vadonim dziļi atzinīgi.» #space #Q [Jānis Zālītis 1934] 1 

Tieši ar Reitera kori cieši saistījās latviešu kora dziesmas attīstība un panākumi. Reiters pirmais cēla gaismā Vītola, Kalniņa, Zālīša un citu komponistu monumentālākos a cappella darbus, lika skanēt vērtīgākajam latviešu kora mūzikas klasiskajam mantojumam un tam jaunajam, kas radās šo gadu laikā. Jānis Cimze, Andrejs Jurjāns, Pāvuls Jurjāns, Vīgneru Ernests, Jāzeps Vītols, Emīls Dārziņš, Emīlis Melngailis, Alfrēds Kalniņš, Jānis Reinholds bija tie komponisti, kuru dziesmas koris ar atzīstamu veiksmi skandēja pirmajos savas darbības gados, kad kritika jau atzina tā izaugsmi. #upisgood #space

«Ar prieku varam konstatēt, ka Reitera koris aug un veidojas, pieņemas spēkā, spožumā un lokanībā. #space #Q [Jānis Zālītis 1924] Īpaši pēdējais gads devis daudz pozitīva. Dziļāka kļuvusi rezonanse, spodrāks balsu metāls, drošāka tehniskā izmaņa, lielāka nianšu dažādība. #Q [Jānis Zālītis 1924]  Panākta tāpat arī lielāka skaidrība un noteiktība teksta izrunā. Vispār korī valda teicama disciplīna, kulturāls takts, apziņa un nopietnība.»2 #Q [Jānis Zālītis 1924]

Diriģents nekad nevairījās iekļaut repertuārā jaunāko autoru dziesmas. Šāda pieeja repertuāra izvēlei deva ne vienu vien vērtīgu jaundarbu. 30. gados pēc E. Melngaiļa kora likvidēšanas komponists nodibināja kontaktu ar Reitera kori. Šā kolektīva koncertiem Melngailis «Biržu un noru» burtnīcās radīja jaunas dziesmas, kuras Reitera koris ar lieliem panākumiem izpildīja arī ārzemēs. Par komponista radošo sadarbību ar Reitera kori stāsta arī atsevišķu izdevumu un dziesmu veltījumi. Tā «Latgales laikakārtas» titullapa vēsta: «lespiests pēc Reitera kora pieprasījuma.» Korim rakstīta arī «Biržu un noru» X burtnīcas dziesma «Ziņģēt māku, dancot māku», bet Teodoram Reiteram veltīta polifoniskā dziesma «Zīļu vainadziņš». Interesanta ir ilggadējā kora dalībnieka (no 1923. gada) Eduarda Mažāna statistika, kas liecina, ka savas pastāvēšanas gados koris sniedzis 453 koncertus, no kuriem Rīgā — 358, citās Latvijas pilsētās — 30, trīspadsmit Eiropas valstīs — 65. Lielākais īpatsvars kora repertuārā piešķirts Jāzepa Vītola (54), Emīla Melngaiļa (47), Alfrēda Kalniņa (23), Jāņa Zālīša (16), Pētera Barisona (9), Emīla Dārziņa (9), Jēkaba Graubiņa (16), Jurjānu Andreja (9) dziesmām. Daža laba no šīm dziesmām izvirza jau sarežģītas prasības tehniskā un mākslinieciskā ziņā (J. Vītola «Dūkņu sils», «Dāvids Zaula priekšā», «Mēnestiņš meloja», J. Zālīša «Biķeris miroņu salā», «Pie koklētāja kapa», P. Barisona «Brīnumzeme» u. c.). Kora skanējumā publika iepazina arī Rietumeiropas komponistu lielas formas darbus — Bēthovena 9. simfoniju, Hendeļa «Mesiju», kurā koris skanēja vingri, akurāti, skaidrā intonācijā, uzrādot lielu tehnisku izveicību. Šo skaņdarbu iestudēšanā Teodors Reiters ievēroja galvenokārt tās labās tradīcijas, kas ar savu spilgtumu uz viņu bija atstājušas neizdzēšamu iespaidu jau pirmajos mākslinieka personības veidošanās gados Pēterburgā. Studijas turienes konservatorijā ne reizi vien Reiteram deva arī iespēju noklausīties orķestru mēģinājumus un vērot pie pults E. Napravņiku, A. Nikišu un citus diriģentus. Vēlāk Teodors Reiters iepazina arī E. Klaibera, L. Bleha un H. Ābendrota interpretācijas dziļumu un spēku. #space Vairāki Reitera laikabiedri apgalvo, ka viņam pašam, iestudējot lielas formas darbus, raksturīgāki bijuši nevis jauna ceļa meklējumi interpretācijā, bet gan viņam zināmo labāko tradīciju pārtveršana un tālāka izkopšana. Šo tradīciju ietvaros Teodors Reiters veidojis dziļi pārdomātus un izstrādātus skaņu tēlus. #space
Ar lieliem panākumiem koris koncertējis arī Parīzē, Londonā, Briselē, Berlīnē, Vīnē, Prāgā, Varšavā un citās pilsētās, kur atzīts par pirmšķirīgu vokālu un muzikālu vienību. Interesants ir fakts, ka pazīstamais vijolnieks Hubermanis, kas parasti ikvienā koncertā bijis ne ilgāk par desmit minūtēm, ar interesi noklausījies visu Reitera kora dziedājumu Vīnē. 
Tātad Reitera korim ir sevišķi nopelni latviešu kora dziesmas propagandā. Koncertceļojumi tam sagādāja patiesu atzinību ārzemēs, bet rūgtus brīžus dzimtenē, kad tie, kuriem piederēja vara un nauda, neizrādīja nekādu interesi un atbalstu korim tā gaitās, bet, gluži otrādi, izteica pārmetumus un zobgalības. 
Aktīvu virsdiriģenta darbību Teodors Reiters izvērsa arī visos tai laikā notikušajos dziesmu svētkos gan Rīgā, gan neskaitāmos lielākos un mazākos apgabalu un novadu svētkos (Liepājā, Latgalē, Zemgalē), liekot izjust dziesmu prieku tūkstošiem dziedātāju un klausītāju. Līdzās Reiteram šajos svētkos pie diriģenta pults bija redzami arī Pauls Jozuus, Emīlis Melngailis, Teodors Kalniņš, Alfrēds Kalniņš. Sevišķi nozīmīgs ir Teodora Reitera ieguldījums operteātra izveidošanā — tā repertuāra, mākslinieku ansambļa, visa mākslinieciskā līmeņa un stila radīšanā. Reiters operā darbojās kā diriģents un ilgāku laika posmu vairākkārt bija arī tās direktors. Buržuāziskās Latvijas smagākajos krīzes gados Reiters ar savu enerģiju, neatlaidību un mākslai izvirzītajām augstajām prasībām, bieži nonākot konfliktā ar buržuāzisko aprindu uzskatiem, centās pilnveidot operas repertuāru. #upisgood #space Lielā mērā tas bija Teodora Reitera nopelns, ka operas skatuvi nepārplūdināja vieglas operetes. #dysphemism 30. gados Reiters atrada par iespējamu veikt Vāgnera operas «Parsifals» iestudējumu. Tas atzīts par sevišķi veiksmīgu uzvedumu, kuru Teodors Reiters, kā atceras kormeistars Rūdolfs Vanags, veidojis Baireitas tradīciju garā ar neredzamu, pārsegtu orķestri. Operā Reitera vadībā skanējušas ievērojamāko Rietumeiropas komponistu operas — «Dons Zuāns», «Fidelio», «Salome», «Karmena», «Aīda», «Masku balle», «Trubadūrs», «Seviljas bārddzinis», «Minjona», «Samsons un Dalila», «Loengrīns», «Tanheizers», «Meistardziedoņi», «Tristāns un Izolde», «Parsifals», kā arī retāk uzvestās Volfa-Ferrari «Madonnas rotas» un Bizē «Pērļu zvejnieki». Reiters diriģējis arī Jāzepa Mediņa «Vaideloti» un Alfrēda Kalniņa operas «Dzimtenes atmoda» pirmizrādi (šis skaņdarbs radās, komponistam pārveidojot operu «Salenieki»). Ar vislielāko rūpību un atbildības sajūtu Reitera centienus atbalstīja viņa pieaicinātie operas kormeistari — P. Jozuus, T. Kalniņš un R. Vanags. 
Opermūzikas laukā Reiters savus radošos spēkus vairāk ieguldījis tehniski sarežģītās partitūrās nekā filigrānākos skaņu rakstos. #space Liekas, tāpēc viņa vadībā tikpat kā nav skanējušas Pučīni operas. Arī komiskā opera «Seviljas bārddzinis» minēto nopietno operu galerijā uzlūkojama vairāk kā pārejoša, nevis tipiska parādība Reiteram tuvo mūzikas tēlu pasaulē. Turpretī ar vislielāko rūpību un precizitāti diriģents izstrādājis grūto «Madonnas rotu» partitūru un iestudējis vairākas Vāgnera operas. 
Nenokausējama bija viņa enerģija, apgūstot desmitiem krievu mūzikas klasiķu darbu. J. Sudrabkalns «Literatūrā un Mākslā» 1956. gada 51.' numurā raksta, ka Gļinkas, Čaikovska, Rimska Korsakova, Dargomižska un Musorgska operām latviešu publika vienmēr veltījusi lielu uzmanību un mīlestību, tās nevarējusi izsvītrot no programmām arī buržuāziskā valdība, lai arī kā tā ienīda krievu kultūru. Ar labiem panākumiem Reiters diriģēja M. Musorgska «Borisu Godunovu», M. Gļinkas «Ruslanu un Ludmilu», P. Čaikovska «Mazepu». Šo izrāžu režisors bija krievu operas stila pazinējs P. Meļņikovs. Arī iestudējot Gliēra baletu «Sarkanā magone», par virsrežisoru bija pieaicināts Maskavas Lielā teātra baletmeistars Vasilijs Tihomirovs. Reitera vadītajās operu izrādēs publikai bija iespēja iepazīties arī ar F. Šaļapina un G. Jureņeva sniegumu operas «Boriss Godunovs» titullomā. «Loengrīna» viesizrādē 1923. gadā dziedāja L. Sobinovs, «Karmenā» piedalījās M. Maksakova un N. Ozerovs, bet «Seviljas bārddzinī» ar savām balss dotībām un tēlojumu klausītājus saistīja V. Barsova un A. Aleksejevs. Tā Teodors Reiters buržuāziskās Latvijas apstākļos ne reizi vien meklēja ceļus sadarbībai ar Padomju Savienības redzamākajiem māksliniekiem. 
1940. gadā Padomju Latvijā Reitera vadībā notika Dzeržinska operas «Klusā Dona» pirmizrāde, bet kopā ar mūzikas un horeogrāfijas konsultantiem — KPFSR Nopelniem bagāto mākslinieku A. Hauku un BPSR Tautas mākslinieku A. Jermolajevu Padomju Latvijas mākslas dekādei Maskavā tika gatavots «Baņutas» inscenējums. Tā vadību bija uzņēmies režisors N. Ohlopkovs. 
Ja izsekojam Reitera darbībai simfoniskās mūzikas novadā, varam konstatēt, ka nozīmīgu vietu diriģents ierādījis krievu komponistu skaņdarbiem. #space Viņa vadībā izskanējusi, piemēram, Čaikovska 6. simfonija (1923. gadā), «Frančeska da Rimini», Ļadova «Apburtais ezers», Čaikovska un Skrjabina klavierkoncerti, Čaikovska jubilejas koncerts 1940. gadā. Čaikovska mūzika diriģentam, acīm redzot, jau no Pēterburgas laikiem bijusi sevišķi tuva. Ar Reitera atbalstu un līdzdalību 1931. gadā notika Glazunova darbu vakars, kurā piedalījās pats autors, diriģējot gan simfoniskos darbus, gan baletu «Raimonda». Tā kā buržuāziskajā Latvijā nebija plānveidīgas koncertdarbības, pēc Reitera ierosinājuma sadarbību 30. gados sāka Nacionālās operas un radiofona orķestri. Abu šo orķestru kopīgie koncerti deva cerības, ka Rīgā atkal būs jūtama plašāka mūzikas elpa. #space Tomēr toreizējos apstākļos šai iecerei bija lemts palikt samērā šauros ietvaros. #space Kaut gan šie koncerti bija ļoti saturīgi, atskaņojuma kvalitāte bija augsta un līdzās klasiskajam repertuāram skanēja arī mazāk pazīstami darbi, kam vajadzēja izraisīt klausītāju ievērību (1936. gadā līdzās Bēthovena 3. simfonijai tika atskaņota arī Sostakoviča 1. simfonija), tie neguva pelnīto atsaucību. #upisgood #space
Varbūt pats lielākais Teodora Reitera nopelns bija publikas gaumes izkopšana un audzināšana, vēlēšanās meklēt mākslā plašāku vērienu un izteiksmes iespējas. Reiters orientējās arī uz lielu vokāli instrumentālu darbu atskaņošanu. Laikā, kad mūzikas dzīvē bija vērojams apsīkums, viņa vadībā skanēja Bēthovena 9. simfonija (1923. g.), «Svinīgās mesas» I daļa, Rahmaņinova «Zvani» (1926. g.), Hendeļa «Mesija» (1932. g.). Reitera personībai simfoniskajā mūzikā tuvāki bija spēcīgi aktīva rakstura mūzikas tēli, turpretī, kā liecina arī atsauksmes, smalkākas lirikas caurstrāvotās mūzikas lappuses īsti neatbilda diriģenta temperamentam. Šāda rakstura skaņdarbi ne vienmēr ieguva vajadzīgo muzikālās izteiksmes smalkumu un apgarotību. Šo trūkumu diriģents centās kompensēt ar izdomu un noslīpētu tehnisko izstrādājumu. No Rietumeiropas komponistu darbiem Reitera interpretācijā vairākas reizes skanēja Bēthovena 5. simfonija. Diriģents iepazīstināja klausītājus arī ar Riharda Strausa poēmu «Nāve un apskaidrība» un deva publikai ieskatu Šimanovska simfonisko skaņdarbu pasaulē. 1935. gadā Reitera vadībā veidojās Šimanovska «Koncerta uvertīra» un «Tēma ar variācijām» no 2. simfonijas, op. 19. Reiteram stāvot pie diriģenta pults, pirmatskaņojumus piedzīvoja M. Zariņa (1937. g.) un V. Dārziņa (1939. g.) klavierkoncerti. #metonymy
Pēc padomju varas atjaunošanas Latvijā Reiters 1941. gadā piedalījās V. I. Ļeņina piemiņai rīkotajā koncertā. Šai laikā repertuārā tika iesaistīti jauni skaņdarbi un izvirzītas augstas prasības visai mūzikas dzīvei. #upisgood #space Jauni uzdevumi un iespējas pavērās arī Reitera korim. Šis kolektīvs bija pazīstams arī Padomju Savienībā. Būdams viens no Padomju Latvijas izcilākajiem kolektīviem, tas piedalījās Maskavas radiofona raidītajā koncertā Latvijai un Lietuvai 1940. gada 7. augustā. Koncerta noslēgumā skanēja Reitera kora iedziedātā tautas dziesma «Aiz upītes es uzaugu». 1941. gadā gaidāmajai dekādei Maskavā aktīvi gatavojās arī Reitera koris. 
Atjaunotajā Padomju Latvijā 1940. gadā Teodora Reitera vadītajam kora kolektīvam bija jākļūst par Valsts filharmonijas sastāvdaļu un jānostājas uz profesionālas mākslas ceļa. Taču fašistu iebrukums neļāva realizēt šos nodomus. 
Smagajos kara gados, kad okupācijas apstākļos Latvijas mūzikas dzīve galīgi apsīka, Teodors Reiters, neizprazdams vēstures likumsakarības, emigrēja uz Zviedriju. Šī liktenīgā kļūda uz mūžu šķīra viņu no mīļotās dzimtenes un faktiski arī no sava auklējuma — Reitera kora, jo diriģentam nebija iespējams atjaunot kora darbību uz dzīvotspējīgiem pamatiem. #space Daži vecie kora entuziasti nespēja stāvokli glābt. Reitera korim bija palicis vairs tikai skanīgais vārds. Diriģenta dēls Leons Reiters, 1958. gadā no emigrācijas atgriezies dzimtenē, pastāstīja par Teodora Reitera muzikālo darbību Zviedrijā un turienes kultūras dzīvi: 
«Mans tēvs nodibināja kori arī turienes apstākļos, bet tajā, izņemot tēva personību, arī vairāk nekā nebija. Šeit, Latvijā, pat pašdarbība ir labāka ... Teodoram Reiteram, kura korī agrāk gandrīz nebija iespējams iekļūt, Zviedrijā bija jālūdzas bēgļu kungi un dāmas pagodināt ar savu piedalīšanos korī, lai arī kā viņi dziedātu. Kas gan var būt par mākslu, ja nav tautas!» 

Grūti mūsu dienās spriest par Teodora Reitera kora veikumu, jo mūsu rīcībā nav neviena pilnvērtīga kora dziedājuma ieraksta. Tā laika skaņu ierakstu tehnika nebija tik izkopta, lai pilnīgi atspoguļotu mākslinieku sniegumu. To saprata arī Teodors Reiters, tāpēc ļoti nelabprāt deva piekrišanu ierakstiem, apzinoties, ka tajos pazūd tas smalkais, tikko uztveramais vaibsts, kas Teodora Reitera vadīto kori izveidoja par māksliniecisku vienību ar savu seju, savām īpatnībām. Liekas, visvairāk paralēles ar Reitera kora tradīcijām iespējams atrast Teodora Kalniņa korī. Teodors Kalniņš, strādājot par kormeistaru gan Reitera korī, gan operā, daudz ko pārņēmis un radoši attīstījis no viņa principiem un dziesmu interpretācijas. Mūsu dienās sakarā ar straujo mūzikas kultūras izaugsmi, dziesmu mīļotāju pulka pieaugumu un vispārējo atbalstu daudzi Tautas kori jau ir līdzvērtīgi vai pat pārāki par reiteriešiem. Tomēr jāatceras, ka reiterieši ar savu nesavtīgo darbu un patieso mīlestību pret dziesmu bijuši celmlauži mūsu kora kultūras attīstības ceļā. #metonymy Reiters bija arī pirmais, kas rūpējās par savu koristu balsu nostādīšanu un izglītošanu. Teodors Reiters mira svešumā 1956. gada 14. decembrī. Izcilā, darbīgā mūziķa pēdējā vēlēšanās bija: «Gribu reiz gulēt mīļās Latvijas smiltīs.» Dzimtene, savā atmiņā glabājot Teodora Reitera nopelnus mūsu mūzikas kultūras attīstībā, šo viņa vēlēšanos izpildījusi 1964. gada 2. septembrī. #metonymy levērojamais diriģents tagad dus zem savas dzimtenes bērziem, bet viņa veidotās kora tradīcijas liktas pamatā mūsu plaukstošajai kora mākslai, lai dziesma varētu skanēt spēcīgi un brīvi. #metonymy




1 J. Zalitis. «Gribas un darba cilvēks.» «Jaunākas Ziņas», 1934. g. 66. nr. 2 J. Zālītis. «Reitera kora koncerts.» «Jaunākās Ziņas», 1924. g. 274. nr. 

1 A. Kalniņš. «Latvijas Bēthovena svētki». «Pēdēja Brīdī», 1927. g. 6. nr. 


1 J. Zālītis. Latviešu kompozīciju vakars. «Baltija», 1916, 65. nr. 

23 “Latviešu Mūzika” nr. 9 (1972) | S. Stumbre
Silvija Stumbre 
TAUTAS KORIS «KOKLE» 
Viens no pirmajiem pašdarbības kolektīviem, kas radās tūdaļ pēc Lielā Tēvijas kara, ir Tautas koris «Kokle». Strauji — dažu gadu laikā tas guva atzīstamus panākumus, izvirzīdamies republikas koru priekšgalā. #space
«Kokles» darbības gadi dalāmi divos mākslinieciskās ievirzes ziņā atšķirīgos periodos. Pirmais no tiem saistās galvenokārt ar diriģenta Alberta Melbārža (1922—1961) mūziķa personību. Otru periodu 1963. gadā ievada un vēl joprojām turpina Ansis Alberings (dz. 1925. g.) ar atšķirīgām mākslinieciskām interesēm un jauniem principiem darbā ar kori. Tie palīdzējuši «Koklei» atkal sasniegt labāko Tautas koru līmeni. Kolektīva mākslinieciskās attīstības līnija, kaut arī ar nelieliem pārtraukumiem, tomēr bijusi augšupejoša. #upisgood #space
Pirmajos pēckara gados koru dzīvē galvenais bija masveidība, nepieciešamība atjaunot latviešu kora kultūras tradīcijas, kā arī stimulēt aktuālas, laikmetīgas tematiskas dziesmas rašanos. «Kokle» ar savu darbību visādā ziņā šīs prasības apmierināja. 
Kora izveidošanās ir cieši saistīta ar Medicīnas darbinieku nama māksliniecisko pašdarbību. Tā aizmetņi radās jau 1940. gadā, kad medicīnas darbinieku koris izveidojās 1. Rīgas klīniskajā slimnīcā. 1945. gadā koris atsāka savu darbību. Tā vadību sākumā uzņēmās ārsts K. Vulfiuss. 1945. gadā pie kora šūpuļa stāvēja bijušie Latvijas PSR Valsts mākslas ansambļa kora dalībnieki un diriģents Jānis Ozoliņš. Viņš arī turpmāk sadarbojās ar medicīnas darbinieku kori, kuram par diriģentu ieteica enerģisko M. Geršovu, arī «ivanovieti». Kora vēsturiskā dibināšanas sanāksme notika 1945. gada 14. februārī, bet 1. Maija svētkos jau bija paredzēta jaundzimušā kolektīva pirmā uzstāšanās. Tolaik visās republikas malās dibinājās kori. Arī medicīnas darbinieku kora veidošanās un mākslinieciskā nostabilizēšanās notika strauji. 1947. gadā tas kļuva par Medicīnas darbinieku centrālā kluba kori, bet vēlāk ieguva nosaukumu «Kokle». Koris pieauga skaitliski un sāka aktīvu koncertdarbību. 1945. gada nogalē kora dalībniekus iesaistīja republikas izlases korī, kas piedalījās Vissavienības mākslinieciskās pašdarbības skatē Maskavā — Maskavas konservatorijas zālē un dziedāja skates noslēguma koncertā uz Lielā teātra skatuves. Tāds ietekmīgs darbības sākums varēja tikai stimulēt kora tālāko darbību. 1946. un 1947. gada mākslinieciskās pašdarbības skatēs un 1948. gadā Padomju Latvijas Dziesmu svētku «dziesmu karā» koris izpelnījās goda rakstus. 1948. gada rudenī diriģenta pienākumus korī uzņēmās Latvijas Valsts konservatorijas trombona klases students Alberts Melbārdis, kas vadīja kori trīspadsmit gadus. Jau skolas laikā viņš bija guvis zināmu praksi kordiriģenta darbā. Šim novadam, kas viņa personībai bija vistuvākais, Alberts Melbārdis palika uzticīgs visu mūžu. #space 1954. gadā viņš papildinājās Ļeņingradas konservatorijas kordiriģentu kursos. Jaunais diriģents bija arī vairāku vokālo ansambļu vadītājs. Īpaši jāizceļ viņa ieguldījums Medicīnas darbinieku nama vokālajā kvartetā, kas vēl joprojām ir viens no populārākajiem mākslinieciskās pašdarbības ansambļiem republikā. 
Alberts Melbārdis bija sava kolektīva dvēsele. Apveltīts ar lielu entuziasmu un enerģiju, viņš nostiprināja kori ne vien mākslinieciski, bet arī organizatoriski. Korim bija sīki izstrādāts metodiskā un organizatoriskā darba plāns. Zināmi pienākumi bija ikvienam kora dalībniekam. Diriģentam izdevās iesaistīt korī arvien vairāk dziedātāju, tā ka koristu skaits turpmākajos gados pārsniedza simtu. Diriģents centās izvērst arī daudzveidīgu koncertdarbību, pieaicinot kora koncertos profesionālus māksliniekus. Savu pieredzi Alberts Melbārdis propagandēja arī presē, sniedzot ierosmi citiem republikas koru kolektīviem. 
Tā pēckara gados «Kokle» kļuva par vienu no redzamākajiem Padomju Latvijas pašdarbības koriem. Par to liecina vairākkārt izcīnītā pirmā vieta (1954., 1955. un 1957. g.) pilsētas un rajonu skatēs, četras reizes piešķirtie ceļojošie karogi, iegūtais Tautas kora nosaukums (1960. g.), diploms un trešā prēmija gan korim, gan diriģentam par piedalīšanos padomju komponistu dziesmu Vissavienības radiofestivāla Maskava Kolonnu zālē (1961. g.). Radās kontakti arī ar citu republiku koriem un klausītajiem. Šā perioda kora hronika stāsta par viesošanos Maskavā, Ļeņingradā, Kauņā, Viļņā, Tallinā, Tartu, Kijevā, Minskā, kā arī daudzās mūsu republikas pilsētās un rajonos. Ar gadiem bagātinājās «Kokles» koncertu programmas, kuru iestudēšanas darbu palīdzēja veikt pirmie kormeistari — R. Mangolde-Afanasjeva un A. Ķēniņa. Kora priekšnesuma emocionālo pulsu, protams, noteica pats diriģents A. Melbārdis, kurš izpildījumam prata piešķirt kuplu skanīgumu un aizrautīgumu. «Kokles» repertuārā dominēja padomju komponistu darbi. Jo bieži skanēja kora šefa Jāņa Ozoliņa dziesmas. Komponists bieži tikās ar kolektīvu, un vairākkārt izskanēja arī viņa autorkoncerti. Diriģents ar savu kori centās izvest dziesmu plašās masās. #metonymy Ciešs kontakts korim izveidojās arī ar Jēkabu Mediņu, kurš pēckara posmā daudz uzmanības veltīja koru mākslinieciskajai pašdarbībai, kuplinot ar dziesmām repertuāru un neskopojoties ar praktiskiem padomiem. Šai periodā tika stimulēta kolektīvā jaunrade, un tieši Jēkabs Mediņš aktīvi piedalījās tās organizēšanā un dziesmu apdaru veidošanā. Komponists medicīnas darbinieku korim veltīja dziesmu «Dzīvības sardzē», kuru «Kokle» parasti dziedāja savu koncertu ievadījumā. Mākslinieciskā snieguma pilnveidošanā savi nopelni bija arī daudz pieredzējušajam diriģentam — kora šefam Teodoram Kalniņam. Pamazām radoši kontakti nodibinājās ar republikas jaunajiem komponistiem V. Kaminski, E. Goldšteinu, A. Kalniņu, R. Kalsonu, O. Grāvīti un citiem. Ne viena viņu dziesma vien pirmo reizi izskanēja tieši Medicīnas darbinieku nama kora atskaņojumā. Koris popularizēja arī jauno komponistu apvienības biedru darbus, sarīkojot šai nolūkā īpašus koncertus. «Kokle» bieži dziedāja arī sava diriģenta dziesmas. Tika sagatavoti tematiski vakari, piemēram, «Dziesma mieram un darbam», «Latviešu un Rietumeiropas klasika», «Tautu dziesmas» un citi. 
«Kokle» bija viens no pirmajiem pašdarbības kolektīviem, kas pievērsās arī plašākām formām, iestudējot J. Vītola «Beverīnas dziedoni» un kantāti «Ziemeļblāzma», A. Skultes kantāti «Rīga», Lista Tritonu kori no mūzikas drāmai «Prometejs» u. c. 
Pēc kāda «Kokles» koncerta LPSR Tautas mākslinieks Leonīds Vīgners izteica zīmīgu novēlējumu: «Medicīnas darbinieku nama korim daudz karogu; tagad uzdevums — celt arvien augstāk mākslas karogu.» #upisgood #space #Q [Leonīds Vīgners] Tas bija aicinājums kora darbību ievirzīt vēl dziļākā gultnē. #space Šos nodomus pārtrauca diriģenta Alberta Melbārža pēkšņā nāve. Korim, kuru bija saliedējis un iedvesmojis iemīļotā diriģenta neizsmeļamais entuziasms, tas bija smags zaudējums. Kādu laiku «Kokles» darbībā bija jūtams tāds kā atslābums. Bieži mainījās kora vadītāji: neilgi ar kori strādāja diriģenti A. Krūmiņš un J. Dūmiņš. Pēdējais palīdzēja korim sagatavot Alberta Melbārža piemiņas koncertus, kas notika Universitātes aulā, bijušā diriģenta dzimtajā pilsētā Rūjienā un citur. 1962./63. gada sezonā par Tautas kora «Kokle» māksliniecisko vadītāju kļuva diriģents Ansis Alberings. Līdz ar to kora darbībā sākās otrais periods. Tam raksturīga vēl kāda būtiska pārmaiņa — kopš 1968. gada «Kokle» vairs nebija Medicīnas darbinieku nama koris, bet sāka darboties Rīgas pilsētas Oktobra rajona kultūras nama «Draudzība» paspārnē. Ansis Alberings — jauns nopietnas ievirzes mūziķis — «Kokles» māksliniecisko vadību uzņēmās pāris gadu pēc tam, kad ar izcilību bija absolvējis latviešu kordiriģēšanas vecmeistara Rūdolfa Vanaga klasi Jāzepa Vītola Latvijas Valsts konservatorijā. Jaunajam diriģentam bija jau zināma prakse darbā ar dažādiem koriem Rīgā un perifērijā, arī ar LPSR Valsts Akadēmisko kori (kopš 1970. gada viņš ir LPSR Akadēmiskā operas un baleta teātra kormeistars). 1962. gada decembrī Padomju Latvijas Komponistu savienības dziesmu konkursa koncertā «Kokles» sniegums palīdzēja Valtera Kaminska dziesmai «Padomju Latvija» iegūt trešo vietu. Šī dziesma pēc tam plaši ieviesās republikas koru repertuārā un skanēja arī nākamajos Dziesmu svētkos. 
1963. gadā, atzīmējot Jāzepa Vītola simtgadi, koris pavasarī sagatavoja atbildīgu programmu, kurā bija ietverti Jāzepa Vītola un padomju komponistu skaņdarbi. 
Šai periodā «Kokle» ar tradicionālajiem draudzības koncertiem viesojās arī brālīgajās republikās: koncertēja Tartu, Klaipēdas Tautas operas teātra studijā, dziedāja Vilandē un Užgorodā un aktīvi piedalījās arī dažādos mūsu republikas sarīkojumos. Tomēr šie gadi nebija viegli. A. Alberings kolektīvam izvirzīja jaunas prasības un strādāja ar citām metodēm. A. Melbārdis veidoja dziesmu atskaņojumu plašos vilcienos, piešķirot lielu nozīmi vokālajam skanējumam, bet A. Alberings rūpīgi pievērsās niansēm, cenšoties padziļināt skaņdarba interpretāciju. #space
Vokālais skanīgums bija tikai līdzeklis atsevišķu dziesmu muzikālās izteiksmes atklāšanai. Diriģents vairījās no vokālā spožuma kā pašmērķa. Mazpamazām vairums koristu izprata un pieņēma A. Alberinga jaunās prasības, bet daļa dalībnieku tomēr to nespēja un šķīrās no kolektīva. «Koklei» dažus gadus šai pārmaiņu laikā kārtējās pavasara Tautas koru skatēs bija jāsamierinās ar pēdējām vietām, jo, kaut arī koris detaļās dziedāja muzikāli, kopiespaids bija nestabils un priekšnesums raisījās mazskanīgi. Ar apskaužamu neatlaidību diriģents A. Alberings tomēr pakāpeniski realizēja savu nodomu — saliedēja samērā nelielo kolektīvu kompaktā ansamblī, nogludināja vokālo dziedājumu. Diriģents panāca, ka viņa vadītais koris iemācījās ne tikai organizēti, bet arī iedvesmīgi muzicēt. Kora repertuārā pēdējos gados ienācis daudz jauna un vērtīga. A. Alberings bieži ar labiem panākumiem smēlies no latviešu kora klasikas. #space It īpaši tādi meistardarbi kā J. Vītola «Saules svētki» un J. Zālīša «Kad nakts» korim nesuši pelnītu atzinību visatbildīgākajos koncertos. 
Latviešu kora klasika «Kokles» repertuārā kupli bija pārstāvēta arī kora darbības pirmajā periodā. Šī līnija tika turpināta, joprojām rīkojot tematiskus koncertus. Kora koncertos vismaz vienā daļā parasti skanējuši klasiķu darbi. Tādējādi «Kokle» klausītājiem sniegusi Jāzepa Vītola, Emīla Melngaiļa, Emīla Dārziņa, Pētera Barisona dziesmas. 
Vērtīgs bija 1968. gada pavasari sarīkotais Emīla Dārziņa un Pētera Barisona tematiskais vakars, kurā klausītāji atkal varēja dzirdēt Dārziņa dziesmas («Lauztās priedes», «Ciānas bērni», «Minjona», «Sapņu tālumā» un citas) un pēdējos gados vispār maz dziedātās P. Barisona dziesmas — «Latvijā», «Kā sniegi kalnu galotnēs», «Melodijas», «Mūzai», kantāti «Brīnumzeme», kuras solopartiju dziedāja kora ilggadējā soliste M. Ābeltiņa. 
1970. gada ziemā, atzīmējot Emīla Dārziņa 60. nāves dienas atceri, «Kokle» vēlreiz dziedāja viņa dziesmas sadraudzībā ar Tautas vīru kori «Auseklis». «Kokles» priekšnesums koncertā izskanēja visai līdzsvaroti un saliedēti, kaut gan pēkšņi galvenā diriģenta saslimšanas dēļ kora priekšā bija jāstājas bijušajam kormeistaram Jānim Grigalim, Jāzepa Vītola Latvijas Valsts konservatorijas V kursa studentam. #space Šis atgadījums lieku reizi apliecināja Tautas kora «Kokle» mākslinieciskās izaugsmes stabilitāti. 
1971. gadā koris atkal atgriezās pie Jāzepa Vītola kora mūzikas partitūrām un sagatavoja plašu programmu ar pēdējos gados reti dzirdētām dziesmām un balādēm — «Bērzs tīrelī», «Bērzs rudenī», «Meža māte», «Rūķīši un Mežavecis», «Mākoņlaiva», trīs čigānu dziesmas. Koncertā bija iekļautas arī pazīstamās Vītola kantātes — «Ziemeļblāzma» un «Dziesma», ka arī balāde «Beverīnas dziedonis». 
Kora repertuārā ar gadiem ienāca ari latviešu komponistu jaunākās dziesmas. 
1963. un 1964. gada koncertu programmās bija ietverti vairāki pirmatskaņojumi — J. Ivanova grūtā, savdabīgā Vokalīze («Rudens dziesma»), M. Zariņa «Koklei» veltītā melodiskā «Zvejnieku dziesma», kuras atvieglotā strofiskā uzbūve gan vairāk bija piemērota kora pirmā perioda muzicēšanas tradīcijām. Soli pa solim repertuārs papildinājās ar atbildīgākām, laikmetīgākām kora kompozīcijām. Viena no tādām nenoliedzami bija Ādolfa Skultes «Pali» un jo sevišķi Leonīda Vīgnera ekspresīvā, filozofiski piesātinātā «Atmini sauli». Šo vokāli un dinamiski grūti izpildāmo dziesmu «Kokle» dziedāja jau tad, kad tās sastāvs vēl bija neliels, īpaši vīru balsu grupā, tomēr diriģents spēja sniegt ietekmīgu dziesmas satura atklāsmi. Kādā koncertā pats komponists atskaņojumu novērtēja par labāko, kādu jebkad šī viņa dziesma pieredzējusi. #metonymy Arī turpmāk «Kokle» iestudēja jaunus darbus, gan tikai retumis pievēršoties pieredzējušajiem republikas kora mūzikas komponistiem. Toties koncertos izskanējušas jauno komponistu J. Rijnieka, V. Salaka dziesmas un B. Einfeldes cikls «Pa latviešu strēlnieku cīņu vietām». Latviešu klasika un padomju autoru darbi kora repertuārā aizvien ieņēmuši galveno vietu. 1969. gada ziemā «Kokle» sagatavoja Valtera Kaminska autorkoncertu, kurā bez plaši pazīstamām svētku dziesmām («Padomju Latvija», «Zvērests», «Himna dzimtenei») skanēja arī komponista izteiksmīgā lirika («Kas esi, mana dzimtene», «Mana pilsēta», «Kārkli pelēkie zied», «Aijā») un tautas dziesmu apdares. 
Klausītāji tiek iepazīstināti arī ar pirmo latviešu operkomponistu J. Ozola un E. Bukes gandrīz vai pilnīgi aizmirstajiem operu koriem (J. Ozola «Kūlēju koris» no operas «Spoku stunda» un E. Bukes «Ciema ļaužu dziesma» no operas «Liktenis»). Pēc komponistes L. Reinholdes iniciatīvas «Kokle» tos iestudējusi Zinību biedrības mūzikas lektorija koncertiem un dziedājusi arī Kokneses Dziedāšanas biedrības 100 gadu atceres koncertā. A. Alberinga centienus bagātināt repertuāru ar vērtīgiem skaņdarbiem raksturo dziesmu izvēle no cittautu kora literatūras. Koncertos izskan, piemēram, Davidenko «Desmitajā verstī», Sebaļina «Ziemas ceļš», Salmanova «Kā klājas», Sveda «Gavote» un «Nav manai dziesmiņai gala», Juzeļūna «Akmenim salta sirds», Tamberga «Rīts», «Tēvijai», Ferstera «Prāgas zvani» — kora darbi, kuri tikai retumis vai pat nemaz nav sastopami mūsu pašdarbības koru repertuārā. Interesanti atklājumi, izrādās, vēl iespējami arī krievu klasikā. Jaunums klausītājiem bija Kaļiņņikova un Arenska kora mūzika, īpaši Arenska Trīs kori ar čellu (sadarbībā ar čellistu M. Villerušu). lejūtīgi un niansēti tie izskanēja 1968. gada pavasarī «Kokles» atskaites koncertā un vēl citos koncertos, pierādot, ka ar labu gribu un iniciatīvu iespējams izvairīties no mūsu koru koncertiem tik raksturīgās vienveidības, kad dažādu koru programmās ar nelielām variācijām sastopami vieni un tie paši darbi. Protams, obligāto repertuāru, kas jādzied republikas masu sarīkojumos — dziesmu svētkos, salidojumos, skatēs, — iestudē arī «Kokle», bet diriģents A. Alberings ik gadus sniedz koncertus arī ar īpaši izraudzītu tematiku. Koncertu programmām parasti ir trīs daļas, tā ka ikvienā no tām iespējams iezīmēt savu tematisku akcentu. 
Nelielā dziedātāju skaita, neforsētā, muzikāli niansētā priekšnesuma veida dēļ «Koklei» mēdz piedēvēt kamerkora īpašības. Tieši šāda izkopta muzicēšana palīdzējā «Koklei» 1967. gadā Oktobra revolūcijas 50. gadadienai veltītā Vissavienības pašdarbības festivālā iegūt 3. pakāpes laureāta diplomu. Plašajā Tautas koru skatē Ventspilī pirmās vietas topavasar ieguva lielie kori sava spēcīgā, spožā skanējuma dēļ, bet jau toreiz vairāki pārstāvji, īpaši no brālīgajām republikām, augstāk vērtēja «Kokles» izslīpēto, muzikāli atraisīto priekšnesumu. #upisgood #space
Tautas kora «Kokle» dziedātās liela stila balādiskās dziesmas ar kompaktu un niansētu skanējumu liecināja, ka diriģents orientējas ne tikai uz kamerstila specifiku vien, bet cenšas dinamikas paleti padarīt daudz bagātāku. Tieši ar čehu komponista Ferstera balādisko dziesmu «Prāgas zvani» V. I. Ļeņina 100. dzimšanas dienai veltītajā Tautas koru dekādē 1969. gada pavasarī «Kokle» ieguva speciālo balvu par sociālistisko valstu dziesmas labāko izpildījumu. Par kora mākslinieciskā ziņā progresējošo sniegumu vairākkārt rakstīts arī presē: «... Spilgts sniegums raksturīgs kultūras nama «Draudzība» korim, kuru vada Ansis Alberings — smalks un temperamentīgs mūziķis. Bagātā un sarežģītā harmoniskā valoda J. Vītola («Saules svētki»), L. Vīgnera («Atmini sauli»), I. Ferstera («Prāgas zvani»), O. Grāvīša («Saplēsti gabali») un citās dziesmās ļāva kolektīvam parādīt daudzveidīgas tembrālas krāsas, filigrānu niansēšanu.»1 
«Dekādes koncertā tālāku māksliniecisku izaugsmi atklāja «Kokle». #upisgood #space #Q [E. Muižarājs 1969 LitunM] A. Alberinga smalkjūtīgā, muzikālā pieeja ik skaņdarbam, viņa izteiksmīgais žests kori atraisīja intensīvai, piesātinātai muzicēšanai. Kolektīva augstā izpildījuma kultūra liecina par lielu, mērķtiecīgu darbu, kas veikts mēģinājumos. #upisgood #space #Q [E. Muižarājs 1969 LitunM] Koncertam izvēlētais repertuārs bija vokāli un tehniski prasīgs, tomēr kora augošajiem spēkiem atbilstošs.» #upisgood #space #Q [E. Muižarājs 1969 LitunM] 2 
#Q [E. Muižarājs 1969 LitunM]

Kārtējie koncerti un koru sacensības arī turpmāk rāda, ka Tautas koris «Kokle» ir kļuvis par vienu no muzikāli atraisītākajiem un nopietnākajiem kora kolektīviem. Par to liecina arī 1970. gada Vispārējo dziesmu svētku «dziesmu karš», kurā «Kokle» pārliecinoši izcīnīja trešo vietu. Koris izcēlās ar muzikāli noslīpētu un emocionāli atraisītu priekšnesumu ikvienā no četrām satura un tēlainības ziņā dažādajām dziesmām (J. Zālīša «Kad nakts», E. Melngaiļa «Rožulauks», A. Žilinska «Galvas noliecam», V. Kaminska «Zvērests»). 
Pēdējos savas darbības gados Tautas koris «Kokle» ir gan skaitliski nostabilizējies (tajā ir apmēram 80 dziedātāju), gan mākslinieciski nostiprinājies, iedibinot noteiktas atskaņotajmākslas tradīcijas. Tas uzskatāms par vienu no perspektīvākajiem Tautas koru kolektīviem. Diriģentam labi palīgi bijuši kormeistari Juris Dāvis, Jānis Grigalis un Vitolds Rijnieks, ka arī ilggadējā koncertmeistare Ausma Tīsa. Tomēr viņi nebūtu tik daudz iespējuši, ja korī nedarbotos aizrautīgi, dziesmai uzticīgi sekotāji, pirmām kārtām «Kokles» organizatoriskais kodols — kora birojs ar priekšsēdētāju H. Puiķi un sekretāri M. Rītiņu, ilggadējie dziedātāji un aktīvisti — R. Kislovskis, M. Šiliņa, A. Treilone, L. Uzkalne, L. Zivtiņa, L. Ustupe, P. Kasparsons, A. Eljašāne, A. Lutuma, L. Ločmele, E. Dreimanis ar dzīvesbiedri, L. Gūtmane, Dz. Sprūde, L. Kagainis, V. Bormanis. No dziedātājiem īpaši jāizceļ M. Abeltiņa, S. Balode un E. Niedre, kuras korī dzied jau kopš tā dibināšanas (1945. gadā). Arī starp dalībniekiem ar mazāku «stāžu» ir daudzi dedzīgi entuziasti, piemēram, A. Krasts, I. Absalone, Z. Pušķe un vēl daudz citu, kuri ar visu sirdi nodevušies kora mākslai un palīdzējuši kaldināt kora meistarību. #metonymy Par to liecina arī kora 25. gadskārtā koristiem piešķirtie daudzie goda raksti un mākslinieciskās pašdarbības teicamnieku nozīmes. 
Diriģenta A. Alberinga centieni ar gadiem raduši izpratni un atbalstu, jo patiesi laba un vērtīga mūzika agri vai vēlu vienmēr atrod ceļu uz cilvēkiem. Ar lielu neatlaidību un prasmi A. Alberings šo ceļu līdzina un paplašina. 


1 H. Baeßa. xopoß JIaTBHH». «My3biKaJibHan >KH3Hb», 1969, JSTo 14. 
2 E. Muižarājs. «Ziemeļblāzma», «Kokle», «Auseklis». «Literatūra un Māksla», 1969. g. 19. aprīlī. 

24 “Latviešu Mūzika” nr. 9 (1972) | L. Krasinska
Lija Krasinska 
NO LATVIEŠU OPERAS VĒSTURES 1 
Opera — žanrs ar bagātu pagātni, ar dažādiem attīstības ceļiem, ar spožu panākumu periodiem, kas mijas ar krīzes gadiem, — žanrs, kuram bija izšķiroša nozīme gandrīz visas Eiropas nacionālo mūzikas kultūru vēsturē. Arī latviešu mūzikā opera kļuva par to žanru, par kuru sapņoja labākie mūziķi. Operas parādīšanās Alfrēda Kalniņa un Jāņa Mediņa daiļradē 20. gadsimta otrajā desmitgadē bija svarīgs notikums, kas liecināja par latviešu mūzikas kultūras pilnbriedumu. «Baņuta» un «Uguns un nakts», ko bija sagatavojusi profesionālisma attīstība gan kompozīcijas, gan atskaņotājmākslas laukā, kļuva zināmā mērā par pagrieziena punktu latviešu mūzikas vēsturē. Taču, lai gan tās bija pirmās klasiskās latviešu operas, tie tomēr nebija pirmie mēģinājumi operas žanrā. Fakti ir zināmi: dzīves pēdējos gados E. Dārziņš komponējis operu «Rožainās dienas»; 19. gs. beigās A. Ore sacerējis operu «Gunda»; 1893. gadā Rīgas Latviešu teātrī uzvesta J. Ozola opera «Spoku stundā».2 Latvijas muzikologi pēdējā laikā nodarbojas ar latviešu operas pētījumiem, kas sniegs mums plašākas ziņas par šo periodu. Nozīmīgākais no šiem pētījumiem ir Sofijas Vēriņas kandidāta disertācija «Latviešu mūzikas teātris un latviešu nacionālās operas rašanās». Tas atrodas J. Vītola Latvijas Valsts konservatorijā. Pats pirmais skatuves darbs, kuru autori nosaukuši par operu, bija J. Ozola «Spoku stundā» ar J. Dubura libretu. Abi autori bija toreiz jauni — komponistam bija 30, libretistam — 27 gadi. Abi bija cieši saistīti ar teātri. 
Jēkabs Ozols (1863—1902) 1891. gadā absolvējis Pēterburgas konservatorijā vijoles klasi un ar to pašu gadu sācis strādāt par kapelmeistaru Rīgas Latviešu teātrī. Viņš bija daudzpusīgi attīstīts mūziķis, jo Rimska-Korsakova un Johansena vadībā bija apguvis arī mūzikas teoriju. Jēkabs Ozols bija viens no ievērojamākiem latviešu vijolniekiem, pirmās latviešu «Vijoles skolas» autors (1887), aktīvs koncertants. Tomēr viņa darbība neierobežojās tikai ar vijolnieka profesiju. J. Ozols ilgus gadus vadīja Rīgas Latviešu dziedāšanas biedrības kori. Taču viņa pamata darba vieta bija Rīgas Latviešu teātris, kur viņš iepazinās arī ar J. Duburu. 
Jēkabs Duburs (1866—1916) — viena no spilgtākajām personībām latviešu mākslas vēsturē — vienādi nozīmīgs kā mūzikas, tā arī teātra jomā. Savas aktiera gaitas viņš sācis jau agrā jaunībā. lekarojis skatītājus ar savu lielo talantu, viņš drīz kļuva par vispopulārāko latviešu aktieri. J. Dubura lomu amplitūda bija ļoti liela. Blaumaņa, Gogoļa, Gorkija, Šillera, Šekspīra un Hauptmaņa varoņi sastopami viņa skatuves repertuārā blakus daudzu citu ievērojamu un arī mazāk pazīstamu dramaturgu lugām. Apveltīts ar skaisti tembrētu tenoru, J. Duburs no jaunības gadiem guvis klausītāju simpātijas arī kā dziedātājs — gan teātra izrādēs, gan koncertos. 20. gs. sākumā J. Dubura dziedātāja darbība kļuva jo intensīva. Viņš ļoti daudzos koncertos dziedāja jauno latviešu komponistu solodziesmas, aktīvi propagandējot latviešu mūziku. Daudzas E. Dārziņa, A. Kalniņa, J. Vītola, J. Zālīša solodziesmas pirmoreiz atskanēja tieši J. Dubura priekšnesumā. Nereti viņš rīkoja koncertus, kuros uzstājās kā dziedātājs un arī kā aktieris, lasot latviešu rakstnieku un dzejnieku darbus. 
Ne mazāk nozīmīga ir bijusi J. Dubura darbība režijas laukā. A. Brigaderes «Sprīdītis» (1903), R. Blaumaņa «Indrāni» (1904) un «Ugunī» (1905) J. Dubura iestudējumā pieskaitāmas pie labākajām tā perioda Rīgas Latviešu teātra izrādēm. Tālākās gaitas veda J. Duburu uz jaundibināto, progresīvo Jauno Rīgas teātri. Visciešākie J. Dubura sakari ar mūziku jo spilgti izpaudās «Latviešu operas» darbības laikā (1913— 1915), kur viņš bija pirmais režisors, kas iestudēja «Jevgeņiju Oņeginu», «Dēmonu», «Karmenu» un Humperdinka bērnu operu «Ansītis un Grietiņa». Šis daudzveidīgais mākslinieka ceļš, kas ļāva J. Duburam kļūt par vispopulārāko un iemīļotāko latviešu aktieri un dziedātāju, sākās 1887. gadā Rīgas Latviešu teātrī, kur blakus lugām jau toreiz sāka parādīties operetes un vēlāk arī operas. J. Dubura pirmajā darbības gadā Rīgas Latviešu teātrī uzveda arī 2. Ofenbaha opereti «Atrastā manta» un F. Supē «Pieviltais augļotājs jeb Brašie zēni». 1889. gadā parādījās vēl divas operetes — R. Planketa «Korneviļas zvani» un F. Gumberta «Mīlestības dzēriens». 1890. gadā uzvesta F. Supē operete «Desmit meitas un neviena vīra», 1892. gadā — Ž. Ofenbaha «Vecais Mārtiņš». 
Pilnīgi dabiski, ka muzikālās izrādes Rīgas Latviešu teātrī varēja ierosināt domu par latviešu operas radīšanu. Ne mazāk nozīmīgs fakts bija Ā. Alunāna lugu uzvedumi ar lauku sadzīves tematiku. Tur skanēja latviešu tautas mūzika, un šīs lugas zināmā mērā tuvojās dziesmu spēles žanram. 
Tāda bija teātra dzīves kopīgā aina, kad J. Ozolam un J. Duburam dzima doma par latviešu operas radīšanu, kaut arī objektīvie apstākļi nebija vēl tik tālu nobrieduši, lai šī iecere varētu izsaukt īstu latviešu nacionālās operas attīstību. 
J. Ozola un J. Dubura operas «Spoku stundā» materiāli — teksts un mūzika — saglabājušies1, tā rodas iespēja pilnībā iepazīties ar šo latviešu operas pirmo paraugu. 
Autori nosaukuši savu darbu par romantisku operu, un tiešām — zināmas romantiskās operas iezīmes šajā darbā vērojamas, lai gan muzikālās dramaturģijas ziņā tas vairāk tuvojas dziesmu spēlei, kur mūzika iesprausta starp runātiem dialogiem. Operas saturs ir romantiskas fantastikas un tautas sadzīves ainu apvienojums. Pilnīgi reāli tēli ir bārenīte Ilziņa, viņas patēvs vagars Ģiets, rijkuris Andrejs — Ilziņas līgavainis, kūlēji un kūlējas. Romantiskais personāžs ir Naudas gars. Kādreiz virs zemes viņš bija pieķēries tikai naudai vien, par to viņš sodīts ar mūžīgu nemieru, un glābt viņu var tikai meitenes līdzcietība. 

Tādēļ ka, virs zemes mītot, Prāts tik naudai pieķērās, Dvēsle, miesām bedrē krītot, Velti raud pēc mūžības. Viņas — daiļās meičas rokām Kura dzelmē dzestrajā Cerē galu atrast mokām, Mana gaita nodota. 

Ja tā rūgto bēdu kausu, Piepildītu sausmaņā, Iztukšoj'se gluži sausu Būs līdz pēd'jam pilienam Un tai tomēr sirdī slēpsies Līdzcietības dzirkstele, Mierā mūžīgā tad tērpsies Mana vārgā dvēsele. 

Tā dzied Naudas gars operas sākumā. Sen pazīstamā romantiķu ideja — ļaunuma izpirkšana ar meitenes mīlestību vai līdzcietību — atgādina «Klīstošā holandieša» pamata koncepciju. Sižeta līnija veidojas šādi: vagars Ģiets, Ilziņas patēvs, grib viņu izprecināt bagātam dārzniekam. Taču Ilziņa mīl nabaga rijkuri Andreju. Lai Andrejs neizjauktu Ģieta plānus, vagars «sastāstījis lielam kungam pilnu galvu, ka Andrejs esot laisks, nepaklausīgs un neuzticams cilvēks. Lielskungs Andreju atcēlis no rijkura amata, un vecais Ģiets — pagāns tāds — pats uzlaidis Andrejam vervētājus virsū» — tā stāsta kūlēja Trīne pārējiem zemniekiem. Zaudējusi Andreju, Ilziņa izmisumā grib izdarīt pašnāvību, ielecot upē, bet pirms nāves aiziet atvadīties no mātes kapa. lerodas Andrejs, kuram ar lielām grūtībām izdevies aizbēgt no vervētājiem, kas viņu veda «uz zaldātiem». Andrejs aiziet meklēt Ilziņu, un pa to laiku skatītāji redz Ģietu, kas nes savu naudu uz upi, lai nogremdētu to «dzelmē», jo, pēc viņa domām, tā ir vienīgā vieta, kur nauda var mierīgi gulēt. Parādās Naudas gars un brīdina Ģietu no aizraušanās ar naudu. 

Kad drūmā kapa dusēs tava miesa, Tad tava dvēsle velti ilgosies Pēc miera mūžīgā, jo barga tiesa Tai aizliegs viņā saulē līksmoties. 
Un baigā vientulība simtiem gadu Tai dzestrā zemes klēpī jāsmok būs, Līdz tā caur līdzcietīgu roku kādu No smaga sloga atpestīta kļūs. 

Bet Ģiets, ātri attapies no savām bailēm, nav labojams. Viņš manījis naudu dzelmē, no kuras pacēlies Naudas gars, un viņa naudas kāre vēl aug. «Ko šis spoks mani biedēja? No kā? Vai no zelta, ko viņš man rādīja? Nemūžam! To man vajaga dabūt, un kaut man vai pate pekle stātos pretī!» viņš iesaucas un steidzas meklēt kādu lāpstu, lai izraktu naudu. Parādās Ilziņa, kas atgriežas no mātes kapa un iet uz upes pusi, un Andrejs, kas meklē Ilziņu. Jaunieši runā par savām jūtām, par tikšanās laimi, bet Andrejs saka, ka viņiem jāsteidzas prom, jo šeit viņus gaida briesmas. Tomēr aizbēgt viņiem neizdodas: parādās Ģiets, kas nikni uzbrūk Andrejam par to, ka viņš izbēdzis no vervētājiem, un liek puišiem Andreju sasiet, draudot ar to, ka nepaklausīgos gaida Andreja liktenis. Lai viņa dēļ nebūtu jācieš citiem, Andrejs ļauj sevi sasiet un skumji atvadās no Ilziņas. Ilziņa izmisusi, viņa paliek viena, kad pēkšņi viņas priekšā parādās Naudas gars, pārvērties par sirmgalvi. Viņš lūdz apžēlot viņu, palīdzēt nokļūt pajumtē. Lai gan Ilziņai savas bēdas, viņa jūt līdz cita cilvēka sāpēm. Ilziņa solās sirmgalvi aizvest pie kūlējiem, kur viņš varēs sasildīties. Naudas gars, dziļi aizkustināts, novēl Ilziņai laimi. Bet, tikko Ilziņa aizskar viņu, atskan briesmīgs troksnis, un Naudas gars pārvēršas par naudas gubu. Šajā momentā atskrien Ģiets, kuram seko puiši un meitas. leraudzījis naudas gubu, kas mirdz zelta spožumā, skopulis Ģiets zaudē prātu. «Zelts — nauda! Tā pieder man — man vienam pašam! Neaizskariet to! Tā visa pieder man, jo es viņu atradu! Es būšu — nē, nē — es esmu naudas kungs — es esmu naudas vergs!» (lelec dzelmē.) Tātad — Naudas garu atpestīja Ilziņas žēlsirdība. Ģiets naudas dēļ ārprātā ielēcis upē. Ilziņa un Andrejs brīvi un laimīgi. 

Ja ņem vērā, ka «Spoku stundā» ir viencēliena opera, notikumu ir ļoti daudz. Operas sižets tiek risināts runātos dialogos, kas ietverti prozā. Dziedājumi, kuru teksts veidots dzejā, atklāj varoņu dvēseles stāvokli un pārdzīvojumus. Katram operas galvenajam personāžam ir vokālie dziedājumi — Ilziņai, Andrejam, Ģietam, bet Naudas garam pat divi. Ilziņas raksturojumu sniedz viņas dziedājums operas sākumā.1 Tā ir uzruna mirušajai māmiņai, žēlošanās par savu drūmo dzīvi. Ilziņas dziesmā valda liriski elēģiska romances rakstura melodija. Interesants ir autora mēģinājums piešķirt melodijai lielāku radniecību ar runas intonācijām. Ilziņas izsauciens «prom mani aicini uz citu pasauli» veidots kā motīva atkārtojums, kas atdalīts no pirmā motīva ar veselas takts pauzi. 

Dziesma veidota trijdaļīgā formā, pēc kadences pamata tonalitātē (la minorā) notiek modulācija uz si minoru, kurā bez pārtraukuma sākas Naudas gara dziedājums. Naudas gars – operas centrālā figūra. Viņa divi dziedājumi – “Baigā spoku stunda sāksies” un “Tu, naudas vergs” (operas 2. un 6. nr.) apzīmēti par ārijām. Autors piešķīris Naudas garam zināmus “mefistofeliskus” vaibstus. Viņam ir pat sava “vadtonalitāte” – si minors, kas veido pamatu visai ar Naudas gara tēlu saistītajai mūzikai. Naudas gara pirmā ārija sākas ar nelielu ievadu, kas ar saviem īsi aprautajiem unisoniem zemajā reģistrā sagatavo viņa raksturojumu.

Ārijas melodijai piemīt zināma maršveidība, tomēr raksturs, kas saistīts ar “spoka” tēlu, mūzikā nav sasniegts.

Viņa otra ārija — brīdinājums Ģietam — ir viena no spilgtākajam operas lappusēm. Šeit melodijai plašāks vēriens, mūzikā valda atturīgs, kaut .ari nopietns un drūms kolorīts. 
Allegro vivace 
Naudas gara «velnišķīgā» rakstura kolorītu spilgtāk pauž vidusposms (ārija veidota trijdaļīgā formā), kur vērojami asāki lēcieni, deklamācijas elementi un arī hromatismi. #space Naudas gara pavadoņi — spīgalas — raksturotas ar savu mūziku, kas skan operā vairākkārt: operas sākumā — Naudas garam pazūdot (sk. partitūras 56. lpp.), Naudas gara skatā ar Ģietu pirms viņa parādīšanās (105. lpp.) un Naudas gara skatā ar Ilziņu, kur dziedāšanas nav, bet dialogs noris mūzikas fonā «Melodrāmas» sākumā (no 147. līdz 154. lpp.). Šī mūzika saistīta ar horeogrāfiju — spīgalu deju. Tā ir ātra, strauja, bet maz individualizēta mūzika, kas, līdzīgi citām Naudas gara tēmām, balstās uz tonikas trijskaņa skaņām. #space

Maz izdevies Ģieta raksturojums. Viņa vienīgais dziedājums (5. nr.) «Naudai liela vara» ir pārāk elēģisks, lai varētu izteikt teksta saturu. 

Pantu forma, kur trešais no četriem pantiem pārcelts vienvārda mažorā un mazliet variēts, arī nepalīdz dziļāk atsegt Ģieta tēlu. #space Mūzika neatklāj ne viņa cietsirdību, ne naudas kāri. Nevar atzīt par izdevušos arī Andreja muzikālo raksturojumu. Parādās Andrejs pēc izbēgšanas no vervētājiem. Viņa stāsts par pārdzīvoto atspoguļojas operas 4. numurā, Rondo. Visa tā mūzika izturēta vienādā dejiskā raksturā, kas maz piemērots tekstam. Vienīgā iespējamā šāda rakstura izmantošana var būt saistīta ar autora gribu parādīt Andreja brašo, nesalaužamo garu. 
Andreja dziedājums veidots no diviem posmiem, kas atkārtojas nedaudz variēti, veidojot šādu struktūru: ABA1B1 coda.1 Mūzikā izturēts vienāds temps, faktūra un ritmiskais zīmējums, kas nosaka vienādu raksturu visā Andreja dziedājumā. Mūsu priekšā — brašs puisis, bet visi viņa pārdzīvojumi mūzikā nav atspoguļoti. 

Andreja un Ilziņas duets pieder pie visplašāk attīstītiem operas numuriem. Tikšanās prieku te nomaina satraukta saruna par notikušo, un dueta beigās jaunieši atvadās no dzimtās puses. Mūzikā autors centies atspoguļot teksta saturu. Sākuma melodijai piemīt gaiši pacilāts raksturs, te skaidri izjūtams arī mūzikas nacionālais kolorīts, kaut arī konsekventi neizturēts. 

Sākusies ar repliku maiņu, dueta mūzika pakāpeniski pāraug īstā duetā, kad abu jauniešu balsis saplūst kulminācijā pie vārdiem “Šķiroties uz mūža dienām, draudē sirds vai pušu lūzt, – Atkal redzoties, ikvienam debess prieki tajā plūst”.

Bet bargā dzīves realitāte pārtrauc tikšanās prieku. Sākas uztraukta saruna, kuru komponists atveidojis īsās deklamācijas rakstura replikās. 

Dueta beigu posms ir svinīga atvadīšanās no dzimtās puses.

Blakus atsevišķu personu muzikālajam raksturojumam operā ir arī divi kori. Pēdējais ir mazāk nozīmīgs, jo tā mūzika nav individualizēta. Toties pirmais (Kūlēju koris, operas 3. numurs) pieder pie interesantākajām operas lappusēm, sevišķi sava nacionālā kolorīta dēļ, kuru tam piešķir galvenokārt ritmiskais zīmējums. 

Blakus vokālajai mūzikai operā sastopami vairāki simfoniskie fragmenti. Vispirms te jāatzīmē samērā plaši attīstītā Introdukcija un operas beigās – Melodrāma.
Introdukcijas tēmu saturs kļūst skaidrs, ja to salīdzina ar Melodrāmu. Spriežot pēc teksta, Melodrāmas mūzika skan pēdējā skatā Ilziņas un Naudas gara sarunas laikā. Vispirms mūzikā parādās tēma, kas šeit atkārtojas jau trešo reizi un ir saistīta ar spīgalām, kuras vienmēr pavada Naudas garu. Libreta 8. skata tekstā lasām:
(2. skatā – Naudas gara parādīšanās un monologs; 5. skatā – Ģieta un Naudas gara tikšanās). Skan diezgan plaši izvērstā spīgalu dejiskā rakstura mūzika. Tad sākas Naudas gara skats ar Ilziņu.

Melodrāmas mūzika attīstās paralēli skatuves notikumiem un tekstam. Sākumā skan liriska tautiska melodija, kas raksturo Ilziņas sirsnību, viņas līdzjūtību pret cita cilvēka sāpēm. Vijoļu maigā tembrā tā skan sevišķi silti. Vijoļu un klarnetes dialogs, acīm redzot, atdarina Ilziņas un Naudas gara dialogu. 

Pēkšņi mūzikas raksturs krasi mainās. Liriskās melodijas vietā fortissimo skan pamazinātais septakords orķestra tremolo izpildījumā. Nav šaubu, ka šis moments atbilst vietai libretā, kad pēc Ilziņas vārdiem “Nāc, tētiņ!” skan “briesmīgs troksnis” un Naudas gars pārvēršas par naudas gubu.

Turpmākajās taktīs piano ar Ilziņas motīva intonācijām saista tuvāko momentu — «Ilziņa atlec pāris soļu atpakaļ un paliek kā sastinguse stāvot». Taču darbība strauji rit uz priekšu. Parādās Ģiets, ierauga naudas gubu un lielā satraukumā ielec dzelmē. Tas notiek uz Melodrāmas mūzikas pēdējā fragmenta fona, kad sākas nepārtraukta sešpadsmitdaļnošu kustība. 
Melodrāmas tēma deva materiālu arī Introdukcijai, kur tas pats tematisms attīstīts daudz plašāk. Sākumā skan Ilziņas līdzcietības tēma, to nomaina mūzika, kas skan brīdī, kad Naudas gars pārvēršas par naudas gubu, bet, tā kā šī mūzika nav saistīta ar skatuves darbību kā Melodrāmā, tā kļūst Introdukcijā par plaši attīstītu tēmu. Te tai arī cits muzikālais saturs. Tremolējošie akordi šeit ir tikai fons, uz kura metāla pūšamo instrumentu unisonos skan «draudošā» rakstura tēma. #space

Veidojot asu kontrastu iepriekšējam tēlam, šī mūzika attīstīta plašā fragmentā. Tai no jauna seko Ilziņas tēmas izklāsts, kuru nomaina Melodrāmas beigu posma, respektīvi, Ģieta ārprāta tēlojums mūzikā. Visinteresantākais Introdukcijā ir tas, ka autors cenšas parādīt ļauno un labo spēku cīņu: Ilziņas mūzika ne tikai pretstatīta, bet vietām pat dota mijiedarbībā ar citiem tēliem. Tā, piemēram, Ģieta ārprāta tēlojumam seko posms, kur stīdzinieku grupā ir ārprāta tēmas atskaņas, bet koka pūšamajos instrumentos skan Ilziņas melodija. Plašā kodā skan Naudas gara pārvēršanās mūzika, kas atkāpjas Ilziņas mūzikas priekšā. #space Nobeidzot Introdukciju ar Ilziņas mūziku, komponists pasvītro humānisma uzvaru pār tumšajiem spēkiem. 
Rezumējot iepriekšējo, varam teikt, ka «Spoku stundā» žanra ziņā pieskaitāma dziesmu spēlei, bet arī šā žanra ietvaros uzrāda zināmā mērā pārdomātu muzikālo dramaturģiju. Tas redzams kaut vai no tonalitātēm un tempiem:

Kā redzams, vērojama tempu maiņa pēc kontrasta principa, tonalitātēm arī nepārprotami iekšēji sakari, var pat runāt par zināmu tonalitāšu simetriju un «tonālo dramaturģiju», jo Ilziņas tonalitātes ir re un la minors, kas apvienojas duetā Do mažorā, bet tām pretstatu veido Naudas gara si minors. #space Bez šaubām, grūti šeit vēl runāt par kādu dziļāku operas dramaturģijas plānu, tomēr «Spoku stundā» kā kultūrvēsturiska parādība izraisa neapšaubāmu interesi. #space Pirmizrāde notika Rīgas Latviešu teātrī ar ievērojamāko aktieru un dziedātāju piedalīšanos: Andrejs — J. Duburs, Ģiets — J. Brigaders, Ilziņa — M. Brigadere. Maz laimējās Naudas garam, kura tēlojums aktiera Toša sniegumā toreizējā presē atzīts par neizdevušos. 
Preses atsauksmes par operu bija diezgan bargas. «Dienas Lapa» redakcijas rakstā deva operai gandrīz iznīcinošu recenziju.l 
«Latviešu teātrī vakardien bija izsludināta izrādīšanai pirmā latv. opera «Spoku stundā». ...tādas izrādes esam jau daudzreiz redzējuši tepat Latv. teātrī, — kā tādu gabalu var saukt par operu! Vai tā tiešām opera, kad piekomponēta uvertīra, kad nodzied kāda persona āriju, kāda cita kādu rondo, koris kādu dziesmu, tikai viena duetīte nāk starpā, kad viss cits saistās parastos runātos monologos un dialogos? ...Vienkārši jāsaka, ka «Spoku stundā» nav nekāda opera., bet vienkārša romantiska skatu luga ar dziedāšanu (...) tik ar to starpību, ka te caur samērā gariem un daudziem dziedamiem gabaliem tik īsā lugā dramatiskā darbība stipri top traucēta un iespaids vājināts.» 

Recenzents uzstāda J. Ozola sacerējumam īsti augstas prasības, bet, acīm redzot, viņam ir svešs jēdziens par dziesmu spēles žanru, kas dotu iespēju vērtēt šo darbu ar citu mērauklu. #upisgood #space Apšaubāma ir arī anonīmā autora tēze par to, ka «caur samērā gariem un daudziem dziedamiem gabaliem (...) dramatiskā darbība stipri top traucēta». To varētu teikt, ja pati luga būtu mākslinieciski ļoti nozīmīga, bet Dubura teksts tomēr nav tik mākslinieciski pilnvērtīgs, lai to varētu uzskatīt par dramaturģiski nevainojamu darbu. 
Arī par operas mūziku recenzents raksta diezgan noraidoši: 
«... oriģinēla arī nelikās būt šī mūzika, jo daudz vietās ta atgādina jau vecas, pazīstamas skaņas, kā 5. dziesma kādas šai pašā teātrī izrādītas skopuļa lomas dziesmu, pirmā kora 
dziesma — meldiju «Dievs, dod mūsu tēvu zemei» u. c. Itin patīkama ir pate iesākas ārija, tāpat arī duete.» Citādā tonī kritizēja operu Ādams Ārgals laikrakstā «Baltijas Vēstnesis».1 Viņš neapšauba šā darba atbilstību operas žanram, kaut arī uzskata rečitatīvu trūkumu par negatīvu parādību. Operas mūzikā viņš augstāk vērtē tās nedaudzās vietas, kur skaidri jūtams nacionālais kolorīts, un pārmet komponistam nevis mūzikas pārmērību, bet gan nepietiekošu satura atklāsmi. #upisgood #space
Recenzijā lasām: 
«(...) Kas zīmējas uz mūziku, tad vislabākās cerības dod pats uvertīras iesākums. Še tūlīt dzirdams motīvs no latv. tdz. «Ej, saulīte, drīz pie dieva», kas mums atgādina viņus klaušas laikus (...) Arī koris Nr. 3. mums likās atgādinājām tdz. «Strauja, strauja upe tecēj». Citos numuros un vispārīgi visā operā ne visai atspoguļojas latviešu tautas mūzikas raksturs (...) Vispārīgi bija ievērojams, ka mūzikai trūka vajadzīgos brīžos sparības un tādēļ diezgan nepiepalīdzēja klausītājiem līdzi just drāmas darbību. (...) Tā rečitatīvu, kuriem vajaga drāmas notikumus dabīgi sagatavot, pavisam trūkst. (...) Caur šiem trūkumiem operas darbība top manāni saraustīta. levērojot šos dažādus trūkumus pie vārdiem un mūzikas, mums jāsaka, ka pirmais mēģinājums dažā ziņā nav diezgan izdevies. Tomēr mums jāpriecājas, ka pirmais solis sperts, un cerēsim, ka viņam sekos citi daudz labāk izdevušies.» 

«Spoku stundā» tika izrādīta četras 2 reizes, un, kaut arī šī opera nekļuva par stimulu citu latviešu operu tapšanai (tas pilnīgi attaisnojams apstākļos, kad nebija vēl attīstījušies nepieciešamie priekšnoteikumi latviešu operas uzplaukumam), tomēr tās parādīšanās ir nenoliedzami interesants un ievērības cienīgs fakts latviešu mūzikas vēsturē. 

Īpatnēja vieta latviešu operas vēsturē pieder Ādama Ores operai «Gunda», kas komponēta 1899. gadā. 
Ādams Ore (1855—1927) pieder pie tās mūziķu paaudzes, kas lika pamatus latviešu nacionālās mūzikas attīstībai. Taču viņa daiļrade nekādā ziņā nav pielīdzināma citu tā laikmeta komponistu mantojumam vispirms tieši nacionālās mūzikas jomā. Ā. Ores attīstības ceļš, kas saistīts ar studijām Vācijā, vēlreiz pierāda, ka vācu konservatorijas audzināja savus studentus vāciskā garā, nestimulējot viņu nacionālo savdabību. 
Atkārtojās sen pazīstama E. Grīga muzikālās audzināšanas aina, ar to starpību, ka norvēģu komponists stingri nolēma atbrīvoties no Leipcigas audzināšanas un ielūkojās savas tautas folkloras bagātībās, bet Ā. Ore palika pie tā, kas viņam tika iepotēts studiju gados. #space #dysphemism
Dzimis Vidzemē, Salacas krastos, Ā. Ore pēc draudzes skolas pabeigšanas turpināja savu izglītību Valmieras skolā. Klavieru spēli viņš bija sācis mācīties jau bērnībā, un mūzika kļuva par viņa dzīves sapni. Lai turpinātu mūzikas studijas, A. Ore 20 gadu vecumā dodas uz Rīgu. Rīgā viņš studēja klavieru spēli pie Tibelta un Pabsta. Biogrāfiskās ziņas par Ā. Ori mums ir diezgan trūcīgas. Vispilnīgākās (?) ziņas sniedz Augusta Mežsētas raksts1, publicēts 1931. gadā. Autors stāsta, ka, pēc profesora L. Bētiņa atmiņām, Ā. Ore bija iestājies Maskavas konservatorijā, bet «nevarēja ieaugt krievu mākslas dzīvē un sabiedrībā». Šī psiholoģiskā neatbilstība Maskavas kultūras dzīvei kļuva par izšķirošu faktoru Ā. Ores tālākajā mūziķa ceļā. Visi latviešu mūziķi, kas mācījušies Krievijas konservatorijās, guvuši studiju laikā varenus stimulus tieši nacionālās kultūras veidošanai. Pilnīgi pretēji tas bija ar A. Ori. Ar sava brāļa Teņa Ores palīdzību, kas bija advokāts Rīgā, A. Ore aizbrauca uz Berlīni, kur studēja klavieru spēli pie T. Kullaka, pēc īsa laika aizbrauca uz Štutgarti, kur studēja kompozīciju un ērģeļu spēli pie prof. Faista. Ap 1882., 1883. gadu A. Ore pārcēlies no Vācijas uz Itāliju, kur Neapolē turpinājis savas studijas ērģeļu spēlē. Drīz pēc tam viņš sācis savus ceļojumus, koncertēdams kā ērģeļu virtuozs daudzās Eiropas valstīs — Krievijā, Vācijā, Austrijā, Itālijā, Šveicē, Holandē. Viņa koncerti dažādu pilsētu presē tika ļoti augstu novērtēti. Piemēram, 1888. gadā pēc koncertiem Berlīnē kritiķis I. Krauze laikrakstā „Reichsbote" rakstīja: «Izrādījās, ka Ādamam Orem līdzīgu mākslinieku ļoti maz, un gadījums tādu mākslinieciski nobriedušu ērģeļu virtuozu dzirdēt ir patiešām rets.» 
Bet, lūk, ko apmēram tai pašā laikā teicis Jurjānu Andrejs par Ā. Ori savā referātā par latviešu mūzikas attīstības ceļiem, kas tika nolasīts 1891. gadā. 
«No visiem latviešu mūziķiem Ā. Ores k. visvairāk laidis klajā dažādu ražojumu, bet neviens no mūsu mūziķiem nav izrādījis savā darbā tik daudz diletantiskas paviršības. Gandrīz visas tautas dziesmas Ores k. ar savu komponista roku sabojājis, un tādēļ Ores k. nosaucams par latviešu tautas dziesmu deformētāju.» #metonymy #Q [Jurjānu Andrejs 1891]
Par Ā. Ores oriģināldarbiem Jurjānu Andrejs saka: «Viņa brīvās kompozīcijas ir tiešām brīvas no katras oriģinalitātes, tanīs atrodami pazīstami vācu sentimentālu tautas dziesmu vai triviālu danču motīvi.»1 
Šajā iznīcinošajā kritikā uzmanību saista divi momenti: pirmkārt, Ores tautas dziesmu apdarēs Jurjānu Andrejs saskata latviešu folkloras deformēšanu, un, otrkārt, viņa oriģināldarbos viņš dzird vācu sentimentālo dziesmu vai triviālu danču atskaņas. Abi šie momenti var būt izskaidrojami tieši ar to, ka vācu muzikālās audzināšanas rezultātā Ā. Ore nav izjutis latviešu tautas mūzikas specifiku, kaut arī pievērsies folkloras melodiju apdarināšanai. 
Salkani sentimentāls raksturs valda Ā. Ores solodziesmās, kas rakstītas galvenokārt ar vācu tekstiem. Arī klavieru miniatūrās redzama muzikālo tēlu pelēcība un eklektika. Lielākais viņa klavierdarbu skaits ir programmatiskas miniatūras — pēc nosaukumiem visbiežāk saistītas ar dzimtenes tēmām, piemēram, «Dinaburgas Grīvas piemiņai», «Pie Daugavas», «Zem senču ozola», «Dziesma no Burtnieku ezera», «Kāzas uz laukiem». Bet mūzikā nav nekā, kas atsegtu nosaukuma būtību, absolūti nekādu sakaru ar latviešu folkloras elementiem. Ja vienā otrā vietā parādās latviešu tautas dziesmu intonācijas, tad tās pilnīgi sakropļotas ar nepiemērotu harmonizāciju un faktūru. #dysphemism 1890. gadā izdota Ā. Ores «Jaunā dziesmu rota» («Tautas dziesmas un brīvas kompozīcijas vīru koriem»)2. Arī šis krājums pierāda, ka Ā. Ore stipri atpalicis no sava laikmeta, kaut gan dažas apdares ir izdevušās un pat atskaņotas dziesmu svētkos, piemēram, «Kur tu augi, daiļa meita» (III Dziesmu svētkos). 
Taču A. Ore daudz komponējis, un, acīm redzot, viņa profesionālā tehnika pakāpeniski auga. #upisgood #space Viņa skaņdarbi tika publicēti galvenokārt Vācijā, kur viņam izveidojās zināma autoritāte. Sevišķi daudz publicētu darbu ir ērģelēm (Andante cantabile, op. 15; Fantāzija «0, Sanctissima», op. 25; «Konzertsatz», op. 36; Korāļu fantāzija, op. 55, u. c. — gandrīz visi publicēti Berlīnē). 
Vācija savu pirmuzvedumu piedzīvoja arī A. Ores viencēliena opera «Gunda», komponēta ar Aleksandra Freitāga Loringhovena tekstu vācu valodā. Tā pabeigta 1899. gadā un tajā pašā gadā uzvesta Berlīnē diriģenta Lafita vadībā; 1902. gadā «Gunda» uzvesta arī Vīnē, Leipcigā un Odesā. Opera «Gunda» liecina, ka tās autors ļoti labi pazinis vācu romantisko operu un sevišķi sekojis R. Vāgnera paraugam, kaut gan to atdarinājis ļoti bāli. Vispirms tas jūtams sižeta izvēlē: darbība noris 12. gadsimtā, galvenās personas — trubadūri Ričards Lauvassirds un Blondels de Nels. Sižetā netrūkst arī romantiskai operai raksturīgu jūtu un notikumu: mīlas un naida sadursme, uzupurēšanās mīļotā cilvēka labā u. tml. 

Īss operas saturs 
Kādā vācu cietoksnī ieslodzīts sagūstītais angļu karalis trubadūrs Ričards Lauvassirds, bet neviens nezina, kas īstenībā ir jaunais gūsteknis. Viņu iemīlējusi pilskunga meita Gunda, un viņas mīla it kā modinājusi Ričarda sirdī līdzīgas jūtas. Ričardu meklē viņa draugs, trubadūrs Blondels. leradies cietokšņa tuvumā, viņš dzied mīlas dziesmu, kas labi pazīstama Ričardam. No cietokšņa atskan Ričarda balss, kas turpina trubadūra dziesmas melodiju. Zinot par Gundas mīlu pret Ričardu, Blondels lūdz viņu palīdzēt atbrīvot karali, dabūt cietokšņa atslēgas. Tajā pašā laikā viņš meitenei pastāsta, ka dzimtenē Ričards ir saderinājies un pēc atgriešanās no kara apprecēs savu līgavu. Gundas sirdī cīnās mīla un naids. Viņa negrib atbrīvot Ričardu, lai viņu iegūtu cita sieviete. Tomēr uzvar mīla: Gunda nolemj glābt Ričardu. Viņa iedod Blondelam atslēgas un palīdz Ričardam aizbēgt. Gundas tēvs, pamanījis gūstekņa aizbēgšanu, sauc savus karavīrus palīgā, lai sameklētu viņu. Lai novērstu no Ričarda vajātāju uzmanību, Gunda nolemj upurēt savu dzīvību un nolec no cietokšņa mūra. Opera beidzas ar sēru skatu pie Gundas līķa. 

Diezgan veikli uzrakstītais librets, kur žanra ainas mijas ar psiholoģiskiem skatiem, deva komponistam iespēju veidot savu operu nepārtrauktā kāpinājumā, kaut arī pats muzikālais materiāls nekur nesniedzas pāri ļoti viduvējai kvalitātei. #upisgood #space
Opera attīstās nepārtraukti, bet tās uzbūvē var manīt it kā trīs posmus: pirmais posms, kur pārsvarā žanra skati un dominē vīrišķīga rakstura mūzika; otrais — intīmie skati ar lirikas lielāko īpatsvaru; trešais — dramatiskā operas kulminācija un atrisinājums. Katrs no šiem posmiem savukārt iedalīts atsevišķos skatos, kas veidojas pēc kontrasta principa. Tas gan darbībā, gan mūzikā ienes dažādību, kaut arī ne raibumu, jo ir zināmi mūzikas elementi, kas piešķir vienotību. Tā pirmais posms, kur valda vīrišķīga rakstura tēli, rada žanrisku fonu un netieši raksturo Ričarda varonību. #space Darbība notiek Svētās Marijas svētkos. Skan tautas koris, kas gaišās krāsās dzied par dabas skaistumu. No baznīcas atskan meiteņu koris, bet uz tā fona karavīri lūdz savu biedru Kuno pastāstīt viņiem par Ričardu. Kuno stāstā izaug vīrišķīga tēma, kas operā iegūst Ričarda varonības vadmotīva nozīmi. 

Jau šī tēma sniedz zināmu priekšstatu par «Gundas» mūziku: tēmas raksturs pauž varonību, bet nav te nekā savdabīga, individuāla — mūzikas materiāls veidojas no nosacītiem «varonības» elementiem — fanfarveidīgām intonācijām, punktētiem ritmiem, akordu faktūras. 
Šis vīrišķīgais raksturs valda visā operas pirmajā posmā, bet jau šeit kontrastu ienes Gundas īslaicīga parādīšanās, kur veidojas pilnīgi cita rakstura — maiga un liriska mūzika. Gundas mūzikas divi fragmenti parādās starp vīru kora un solo dziedājumiem, tā radot zināmu nosacītu «rondo» ar ievadu. Kaut arī mūzika nekur neatkārtojas tieši, tomēr kareivīga rakstura tēmas veido «refrēnu». 
Gundas mūzikā valda plūstošas melodijas, tai raksturīgs 6/8 taktsmērs un viļņveida kustība pavadījumā. Raksturīgs piemērs ir īss ariozo, kur Gunda pauž savu mīlu pret nezināmo gūstekni. Tā ir viena no operas skaistākajām melodijām, taču tā negūst īstu attīstību. 

Visi līdzšinējie skati tikai sagatavoja operas galvenos notikumus, kas sākas ar Ričarda parādīšanos (pilskungs atvedis viņu pastaigā). No šejienes var runāt par operas otro posmu, tās liriskāko ainu, kur dota visu galveno personu (Ričarda, Gundas un Blondela) ekspozīcija. Sākumā šeit skan Ričarda dziedājums, kas apjoma ziņā tuvs divdaļīgam ariozo; vidusposmā samērā plaši veidots Gundas un Ričarda skats, kas noslēdzas ar mīlas duettino; beigās — Blondela mīlas dziesma, visvairāk izvērstais operas solodziedājums. Ričarda ariozo saturs — īslaicīgs prieks par iespēju redzēt sauli un skumjas par savu likteni. Mūzikas izteiksmes ziņā nozīmīgāka ir dziedājuma otra puse, kas pauž Ričarda skumjas. 

Skatam, kurā darbojas Gunda un Ričards, ir nepārtraukta caurviju attīstība. Sākumā tas ir dialogs, tad to pārtrauc jūsmas pilns Gundas ariozo, kas pauž viņas laimi, un beidzot attīstās neliels duettino – mīlas un laimes kulminācija. Nošu piemērā redzams šā duettino noslēguma posms.

Kad Ričardu aizved uz cietoksni (pirms tam skanēja neliels Ričarda, Gundas un viņas tēva tercets), Gunda paliek viena. Viņa ir laimīga, taču viņas laimi pauž diezgan salonīga rakstura mūzika, un šeit sevišķi jūtas tas Ā. Ores mūzikas stils, kuru tik iznīcinoši kritizējis Jurjānu Andrejs.

Seko viens no svarīgākajiem operas numuriem – aiz skatuves skan Blondela trubadūru mīlas dziesma, kas komponēta samērā plašā trīsdaļīgā formā. Pats komponists atzinis šo dziesmu par operas pirmās puses noslēguma kulmināciju. Dziesma beigusies, pēc tam skan vairākas orķestra taktis, kas veido paplašinātu kadenci, un seko autora remarka: “Operas 1. daļas beigas”.
Blondela dziesma – arī viens no ļoti raksturīgiem “Gundas” mūzikas paraugiem. Nevar kategoriski apgalvot, ka tā ir slikta mūzika, bet tikpat grūti teikt, ka tā ir laba. Tā ir bāla, neindividualizēta “romantiskā pacēluma” paudēja, kaut arī tā izsauc zināmas asociācijas ar R. Šūmaņa cikla “Sievietes mīla un dzīve” otrās dziesmas sākumu.

Pēc Blondela parādīšanās uz skatuves sākas dramatiski notikumi. Blondels dzirdējis Ričarda balsi, viņš jūt Gundas simpātijas pret savu karali un lūdz viņas palīdzību. Gundas svārstības, viņas lēmums glābt Ričardu, bēgšanas moments, Gundas tēva aicinājums karavīriem meklēt bēgli, Gundas pašnāvība – visi šie notikumi seko cits citam ļoti straujā tempā. Muzikālā ziņā nozīmīgākais fragments šeit – Gundas dziedājums, kad viņa pārvarējusi naidu un grib glābt Ričardu. Nepretendējot uz sevišķu dziļumu, šī mūzika tomēr saista ar savu iekšējo siltumu. #space

Operas darbība noris svētku dienā. Tas devis komponistam iespēju parādīt visus dramatiskos notikumus uz svētku fona. Skan ērģeles, Gundas sāpju pilnās pārdomas pārtrauc mierīgs korālis, kas atskan no baznīcas #space (nepārmetīsim autoram, ka 12. gadsimta dievkalpojumā skan korāļi, kas parādījās tikai 16. gadsimtā, jo cik tādu muzikālu anahronismu nav arī lielāko garu skaņdarbos!), un šis paņēmiens, kaut arī nav jauns, tomēr liecina par autora prasmīgu muzikālās dramaturģijas izmantošanu.

Operas mūzikā skaidri jūtama tās autora atkarība no Vāgnera operas tradīcijām. Neviens operas dziedājums nav apzīmēts ar nosaukumu «ārija», «dziesma», «ariozo», «duets» vai tml., kaut arī šie noapaļotie dziedājumi ir sastopami — pārsvarā gan ļoti lakoniski, bet lielā skaitā. Ļoti jūtama ir izvairīšanās no noslēgtām formām, kas panākts ar pārtrauktām kadencēm, kaut arī šīs kadencēs, kā arī vairākas modulācijas un novirzieni ir ne visai veikli un dažreiz skan samāksloti. Vietām operas «vāgnerismi» gūst pārāk skaidru muzikālu asociāciju spēku, kā, piemēram, harmoniskā secība, kas ar attiecīgo melodiju pārāk tieši atgādina likteņa motīvu no «Valkīras». #reph

Nepārprotama ir arī A. Ores tendence izmantot operā vadmotīvus. Ir jau atzīmēta maršveidīga vīrišķīga tēma, kas gūst operā Ričarda vadmotīva nozīmi (sk. piem. 169. lpp.). Pirmo reizi tā skan Kuno stāstā un raksturo Ričardu. 
Vēlāk šī pati mūzika, katrreiz variētā veidā, parādās, kad Blondels izsaka cerību atrast cietoksnī savu karali (klavierizvilkuma 44. lpp., kur atskan tikai harmonijas kontūras akordos), kad Blondels atklāj Gundai, kas ir cietokšņa gūsteknis (48., 49. lpp.), kad Ričards iznāk no cietuma un Blondels apsveic viņu (61. lpp.). Vēl lielāka nozīme ir trubadūru mīlas dziesmai, kas skan operā vairākās vietās. Kad Blondels grib pārbaudīt, vai pareiza viņa nojauta, ka Ričards atrodas šajā cietoksnī, viņš sāk dziedāt šo dziesmu un dzird Ričarda balsi, kas cietoksnī turpina pazīstamo melodiju (46. lpp.); parādoties pēc tam, kad ar Gundas palīdzību viņš ticis brīvībā, Ričards laimīgs dzied, ka dzirdējis Blondela balsi un pazinis dziesmu (62. lpp); aiz skatuves šī dziesma skan arī operas finālā pēc Gundas pašnāvības, veidojot Kontrastu traģiskajai situācijai uz skatuves (71. lpp.). Visos šajos gadījumos trubadūru mīlas dziesmai bija vispārināts, bezpersonisks raksturs, taču dziesmas pamata intonācija, gan variētā veidā, kļūst par Gundas jūtu paudēju. Pēc tam kad Blondels izstāstījis Gundai par Ričarda līgavu, Gunda pārdzīvo sāpes un vilšanos. Nupat taču Ričards ir runājis par savu mīlu uz viņu, Gundu. Vai var mīlēt tādu cilvēku? «Nē, nevar, un tomēr es mīlu,» saka Gunda, un šajos vārdos skan atbalss no trubadūru mīlas dziesmas. 

Pārvarējusi savas šaubas, mīlas un naida cīņu, Gunda nolemj glābt mīļoto cilvēku. Un, kaut arī Gundas dziedājumā nav nekā kopīga ar trubadūru mīlas dziesmu, viņas jūtas pauž orķestra noslēguma taktis, kurās skan šīs dziesmas pamatmotīva variants. 

Zīmīgi, ka komponists atkārtojis šo pašu tēmu operas noslēgumā, piešķirot tai jo svarīgu idejiskās ieceres paudējas nozīmi. 
«Gunda» nepārprotami liecina par latviešu komponistu straujo profesionālo izaugsmi. #upisgood #space Žēl, ka šo operu nevar ierindot to skaņdarbu sarakstā, kas veicināja latviešu mūzikā nacionālo virzienu, bet sava nozīmīga vieta latviešu mūzikas vēsturē «Gundai» tomēr ir, jo tāda opera varēja rasties tikai tad, kad latviešu mūzikas kultūra bija sasniegusi jau noteiktu profesionālās atttīstības pakāpi. «Spoku stundā» un «Gunda» pieder pie divām pilnīgi dažādām operas sfērām. Pirmā no tām — mēģinājums radīt latviešu d.ziesmu spēli, otrā — vācu romantiskās operas bāla atbalss. Šķiet, ka latviešu nacionālās mūzikas attīstībā J. Ozola operai lielāka nozīme, jo, lai gan te jūtama naivitāte, mēs redzam pievēršanos tautas sadzīvei un kaut daļēji — tendenci balstīties uz latviešu folkloras elementiem, turpretī Ā. Ores mūzika, runājot Jurjānu Andreja vārdiem, «brīva no katras oriģinalitātes». Sacerētas 19. gs. beigās, abas šīs operas veidoja tikai pirmos soļus ceļā uz sarežģītā operas žanra apgūšanu. 20. gadsimts sākās ar ļoti strauju latviešu mūzikas uzplaukumu. Jurjānu Andrejam un Jāzepam Vītolam pievienojās jauno komponistu grupa, kas radīja apvērsumu latviešu nacionālās mūzikas jomā. E. Dārziņš, E. Melngailis, A. Kalniņš, J. Zālītis, Jānis un Jāzeps Mediņi, Jānis Reinholds — lūk, latviešu komponistu kuplā saime jaunā gadsimta sākumā. Stipri izaudzis profesionālisms, individuālo rokrakstu dažādība, arvien dziļāka kļuvusi iejušanās nacionālās mūzikas specifikā, vērojama žanru amplitūdas paplašināšanās daiļradē un paralēli — nepārtraukta atskaņotāju mākslinieku izaugsme. #upisgood #space Parādījās vesela plejāde dziedātāju, instrumentālistu, diriģentu — visi šie apstākļi neizbēgami stimulēja interesi par operas žanru. Sevišķi kaisli par operu sapņoja E. Dārziņš. Runājot J. Zālīša vārdiem, viņa «ilgu zvaigzne arvien bija opera». #reph #Q [Jānis Zālītis] J. Zālītis izskaidro šo apstākli ar E. Dārziņa tieksmi runāt savā mākslā ar visplašākajām tautas masām. 
Viņš raksta: 
«...Dārziņš izvēlējies operu un nevis absolūtu mūziku, jo viņam gribējās vairāk runāt uz tautu. Atceros, ka viņš pagājušajā pavasarī, spēlēdams dažiem draugiem priekšā kādus fragmentus no «Rožainām dienām» (...) atsaucās uz Čaikovski, kurš teicis, ka grūti esot turēties pretim kārdinājumam runāt ar plašākām ļaužu masām. Un arī viņš sajūtot šo kārdinājumu.»1 
Pēc J. Zālīša liecības, E. Dārziņam bija vairākas operu ieceres. Starp sižetiem, kurus viņš bija paredzējis savām operām, bija Poruka «Pērļu zvejnieks» un Čehova drāma «Ivanovs». Taču viņš paspēja savas dzīves pēdējos gados pievērsties tikai vienam sižetam — E. Vulfa lugai «Rožainās dienas». Komponists sācis strādāt pie savas operas 1908. gada vasarā, turpināja to 1909. gadā un sevišķi intensīvi — 1910. gada vasarā. Nāve pārtrauca šo darbu, operai paliekot nepabeigtai. Tās materiālu lielākā daļa pazaudēta pirmā pasaules kara gados. Pēc tām nedaudzajām lappusēm, kas ir saglabājušās, mēs varam gūt zināmu priekšstatu par iecerēto operu. Šo priekšstatu apstiprina J. Zālītis, kam bija pazīstama «Rožaino dienu» mūzika. «Nevar teikt, ka šis pirmais operas mēģinājums, kad tas nāktu gatavs, varētu jau sacensties ar šī laika augsto operas tehniku, taču mums, latvjiem, tas arvien būtu liels ieguvums. Ja Dārziņam būtu lemts ilgāk dzīvot, mums «Rožainās dienas» būtu tikpat mīļas mūsu latviešu operu repertuārā kā viņa dziesmas.» #space #upisgood #Q [Jānis Zālītis]
Operas mūzikā valda Dārziņam tik tipiskā nemākslotā sirsnība, vienkāršība un siltums. 
E. Vulfa luga «Rožainās dienas» parādījās uz latviešu teātru skatuvēm 1906. gadā. 16. aprīlī lugu uzveda II Rīgas riteņbraucēju biedrībā, 16. jūlijā «Apollo» teātrī, 1907. gada 26. augustā — Rīgas Latviešu teātrī. Lugas sižetā Dārziņu varēja ieinteresēt galveno personu iekšējā pasaule, viņu pārdzīvojumi, kaut arī pati luga ir diezgan vāja. #space

Īss lugas saturs 
Inženiera Ara vasarnīcā dzīvo viņa sieva Erna, Ernas māsa Oļa un Ara māte. Erna satikusi dziedātāju Štrālu un iemīlējusi viņu. Māte sāpīgi pārdzīvo dēla likteni, jo viņš kaislīgi mīl savu sievu. Oļa atklāj mātei savu noslēpumu — viņa jau sen mīl savas māsas vīru un ir gatava savā mīlā aizmirst sevi, lai tikai dzīvotu blakus mīļotajam cilvēkam. Oļu mīl gleznotājs Upīts, bet Oļa noraida viņu, jo viņas sirds pieder citam. Māte uzrakstījusi vēstuli savam dēlam, kurā aicina viņu atbraukt, lai neļautu Ernai aiziet ar Strālu. Ārs atbrauc un redz, ka Ernas mīla pret viņu zudusi. Viņš ir ar mieru dot viņai pilnīgu brīvību. Kaut arī Erna saprot, ka nedrīkst atstāt savu vīru, kas ir smagi slims ar tuberkulozi, Ārs viņas žēlastību noraida un lūdz viņu pēc iespējas ātrāk aizbraukt. Viņa veselības stāvoklis spēji pasliktinās, sākas plaušu asiņošana, un Oļa ir klāt viņa dzīves pēdējos mirkļos. 

Lugas darbība notiek vasarā, kad apkārt plaukst ziedi, no šejienes arī nosaukums «Rožainās dienas». Visu atmosfēru caurauž Dārziņam tik tuvās elēģiskās jūtas. Luga ir rakstīta prozā, tur daudz liekvārdības, un operas libretam varēja derēt tikai sižeta pamatlīnija. Operas libretam bija nepieciešams pilnīgi jauns teksts, un to uzņēmās izveidot dzejnieks Kārlis Jēkabsons. Savās nepublicētajās «Atmiņās par Emīlu Dārziņu», kas glabājas Raiņa muzeja rokrakstu fondos, 
K. Jēkabsons raksta: 
«Emīls Dārziņš gribēja komponēt kā operu Ed. Vulfa «Rožainās dienas», un es uzņēmos prozas tekstu pārtulkot operai nepieciešamā dzejā un pantos (. . .) Teksta pārmodulēšana veicās labi, un komponists par padarīto darbu bija ārkārtīgi sajūsmināts. Te nu izrādījās, ka vēlāk, kad komponists jau faktiski sāka strādāt pie mūzikas, mans dzejojums apmierināja viņu vairs tikai pa daļai. No Ed. Vulfa «Rožainām dienām» bija palicis vienīgi virsraksts un personu vārdi, bet viss pārējais jau kaut kas pavisam cits (un pa labai daļai izvests dekadentu gaumē). Būtība komponistam bija pieņemama, jo iebildumi viņam radās vienīgi pret atsevišķām vietām (...) Gandrīz visās sarunās viņš bija uzsvēris savu moderno gaumi, un droši vien to apliecināja arī viņa tieksme komponēt A. Čehova «Ivanovu», bet tagad izrādījās, ka E. Dārziņš jūsmo par mēnesnīcas naktīm, un sakarā ar to saņēmu komponista rājienu, ka esmu aizmirsis tekstā iepīt kārtīgu nakts serenādi. Emīls Dārziņš, ar kuru ik dienas satikos, atsūtīja man rakstisku vēstuli, deva visus vajadzīgos padomus un atzīmēja arī noteiktu pēdu skaitu, kā serenāde jāuzraksta. Man nekas vairāk neatlika kā sekot vienīgi visiem komponista noteikumiem, un līdz ar to, kā I cēliena mūzika nāca gatava, tekstā bija notikušas smagas un svarīgas reformas. Mūzikā, tāpat kā dzīvē, Emīlam Dārziņam bija pašam savas noteiktas idejas, kuras droši vien visspilgtāk taptu redzamas «Rožaino dienu» uzvedumā, bet par dziļu nožēlošanu operai bija tikpat nelaimīgs liktenis kā pašam komponistam.» 

Visos publicētajos materiālos par E. Dārziņu lasām, ka opera «Rožainās dienas» bija gandrīz pilnīgi gatava uzmetumos, bet aizgāja bojā pirmā pasaules kara laikā. Dārziņa māte saglabāja operas partitūras uzmetuma 24 lappuses, kas pašlaik glabājas Raiņa Literatūras muzeja rokrakstu fondā (izplatītā versija par šo lapu atrašanos J. Zālīša arhīvā ir kļūdaina). No operas fragmentiem tika publicēta vienīgi «Mātes dziesma» (pirmo reizi — žurnāla «Druva» pielikumā 1912. g. 9. burtnīcā). Mūsu rīcībā pašlaik ir «Mātes dziesma», nepublicēta «Serenāde» un uzmetums no 9. līdz 32. lappusei. Uzmetums, rakstīts ar zīmuli, ir īpatnējs klavierizvilkums ar atsevišķiem norādījumiem par attiecīgas vietas instrumentāciju. Teksts notīs nav atzīmēts, tāpēc var tikai aptuveni saprast, kāds ir šā fragmenta saturs. E. Vulfa luga ir publicēta, un ar to var iepazīties pilnā veidā, toties K. Jēkabsona librets līdz šim nekur nav atrasts. Ja mūsu rīcībā būtu librets, veidots dzejā, tad atšifrēt Dārziņa mūziku būtu pavisam viegli, jo operas uzmetumā ir atzīmēti atsevišķu personu iestāšanās momenti. Uz skatuves sākumā darbojas māte un kalpone, tad ienāk Upīts — notiek viņa saruna ar māti. Seko Upīša serenāde, tad ierodas Štrāls. Ar īsu Upīša un Štrāla sarunu beidzas lappuses, kas saglabājušās no uzmetuma. 
Tā kā, spriežot pēc K. Jēkabsona atmiņām, no E. Vulfa lugas «atlicies vienīgi virsraksts un personu vārdi», grūti apgalvot, kāds bija iecerētās operas žanrs. Tomēr var pilnīgi pamatoti iedomāties, ka «Rožainās dienas» bija iecerēta kā kameropera. Personu skaits ir neliels, nekur nav paredzami plaši masu skati vai kāda grandioza attīstība. Pamata jūtas ir lirikas jomā, visur valda intīms noskaņojums, tātad nebūtu šeit vietas citam operas žanram. 
Acīm redzot, komponists aktīvi ietekmējis libretista darbu. Kaut arī K. Jēkabsons savās atmiņās raksta, ka «būtība komponistam bija pieņemama, jo iebildumi viņam radās vienīgi pret atsevišķām vietām», mazliet tālāk viņš konstatē, ka «līdz ar to, ka I cēliena mūzika nāca gatava, tekstā bija notikušas smagas un svarīgas reformas» (pasvītrojums mans. — L. Ķ.). Par teksta izmaiņām libretā salīdzinājumā ar lugu mēs varam spriest vienīgi pēc Mātes dziesmas. Operā Mātes dziesmai ir šāds teksts: 

Pēc satura šī «Dziesma» atbilst Mātes monologam lugas pašā sākumā. Bet cik dažādi šie divi teksti! Lai tas kļūtu skaidrs, jāiepazīstas ar Mātes monologu no Vulfa lugas:

Bez liekiem komentāriem redzams, cik ļoti poetizēts ir Mātes tēls operā. Viņas teksts atbrīvots no vulgārismiem, no sīkumaina mietpilsoniskuma, no īgnuma. Acīm redzot, tādā pašā virzienā bija «pārmodulēts» arī pārējais lugas teksts. Operas uzmetuma fragments ir pārāk īss, lai mēs varētu spriest par darbojošos personu muzikālajiem raksturojumiem, jo sevišķi tāpēc, ka šajā fragmentā darbojas blakus personāži, bet Oļa, Erna un Ars vēl neparādās, un arī Štrāls redzams, tikai satiekoties ar Upīti. Un tomēr dažādu raksturu skicējumus var vērot jau šeit. No visām pārējām personām krasi atšķiras Upīts. Vieglprātīgais un pašpārliecinātais «pindzelētājs» ieguvis savu tonālo un metroritmisko sfēru: viņa dziedājumi ieturēti Re un Sol mažorā, 3/4 taktsmērā. Melodikā valda gaišas, bet mazliet banālas intonācijas, kas raksturo viņa paviršību. 

Mātes piebildē iestājas minors, krasi mainās arī intonāciju loks, atgādinot Mātes un Kalpones sarunu. lerodoties Štrālam, atkal mainās intonācijas, gūstot vīrišķīgāku kolorītu (Vulfa lugā Štrāls raksturots kā cilvēks, kas lepojas ar savu vīrišķīgo spēku). Diemžēl Štrāla partija tik tikko iezīmēta un operas fragments pārtraucas. 

Mātes un Kalpones dialoga tonālā sfēra (re minors, Fa mažors, re minors), pārsvarā divdaļu taktsmērs, ritmiskā kustība ieturēta astotdaļnošu vērtībās, un melodija veidojas skaidri izteiktā viļņveida līnijā ar Dārziņam raksturīgu kāpinājumu līdz kulminācijai un pakāpenisku atslābumu. #space

Interesanti šeit attīstīta melodiskā līnija, kurā apvienojas tīra kantilētna ar skaidri izteiktām deklamatoriska rečitatīva iezīmēm. Mēs nevaram pilnībā novērtēt šo deklamāciju, jo nošu rakstā nav teksta, tomēr tendence uz runas intonācijām te nepārprotama.

Viss «Rožaino dienu» uzmetuma fragments veidots nepārtrauktā attīstībā. Acīm redzot, E. Dārziņa iecere bija radīt Čaikovska tipa opermūziku ar attīstītiem ariozo veida rečitatīviem, nepārtrauktajā attīstībā ietverot noapaļotus vokālos numurus. Pirmais no tiem — Mātes dziesma; nav gan zināms, kādā veidā šī dziesma bija savienota ar turpmāko attīstību. Turpretī Upīša serenāde ir saglabājusies pilnā veidā, un var skaidri redzēt, kā tā tiek sagatavota un pilnīgi organiski pāriet uz turpmāko darbību (konkrēti — uz skatu ar Štrālu). Operas fragmentā sastopams pilnīgi noapaļots Upīša dziedājums, apzīmēts ar vārdu «serenāde» (bet, līdzīgi visām pārējām epizodēm, bez teksta). Serenāde ir Do mažorā, 6/8 taktsmērā, to sagatavo orķestra priekšspēle, kur skan jau serenādes melodijas sākums. 

Bet šīs serenādes mūzikai nav nekā kopīga ar to serenādi, kas saglabājusies vairākās kopijās. Tā tika vairākkārt dziedāta un sen pazīstama tieši ar serenādes nosaukumu.1 Pēc E. Vulfa sižeta nav iedomājams, ka te būtu iespējama vēl viena serenāde. Vispārliecinošākā hipotēze rodas, pārlasot K. Jēkabsona atmiņas. Tā kā viņš liecina, ka I cēlienā notika «smagas un svarīgas reformas», un speciāli atzīmē, ka komponistam trūka īstas serenādes, varam iedomāties, ka Dārziņš sacerējis divus serenādes variantus, meklējot labāko savas ieceres atrisinājumu. Re mažora serenāde nav saglabājusies Dārziņa rokrakstā, un vairākas reizes ir izteiktas šaubas par to, vai šās serenādes autors ir pats Dārziņš. Šīs šaubas, šķiet, tomēr nepamatotas. Stilistiski serenādes mūzika ir ļoti tuva Dārziņa rokrakstam, un bez tam ir vairāki faktoloģiski momenti, kas ļauj, bez šaubām, uzskatīt šo serenādi par «Rožaino dienu» fragmentu un pie tam tieši par Upīša serenādi. 

Upīša mūzikas sfēra šeit izteikta trijos momentos: 1) serenādes tonalitāte — Re mažors — nepārprotami attiecas uz Upīša raksturīgākajām tonalitātēm; 2) taktsmērs 3/4 — raksturīga Upīša mūzikas iezīme; 3) serenādes intonācijas tuvas Upīša intonācijām sarunā ar māti. 

Serenādes piederība Dārziņam jo skaidri saklausāma epizodē ar vārdiem «Tā arvienu», kas asociējas ar dziesmas «Teici to stundu» kulminācijas posmu. 

Vietā, kas apzīmēta ar *, kopijā ir nevis mi minora, bet Remažora akords. Taču šī harmonija nav ticama E. Dārziņa stilā. Acīm redzot, tā ir pārrakstīšanās kļūda. To pierāda arī attiecīgās vietas repreīze, kur harmonija ir šāda:

Ir arī vēl viens pierādījums tam, ka Re mažora serenāde («Jūs tik skaista») pieder Dārziņam: tas ir klavieru pavadījums, kur daudzas vietas klavierēm nav izpildāmas, toties autora remarkas norāda attiecīgās vietas instrumentāciju, tāpat kā visā pārējā manuskriptā. 

Tas ir vēl viens pierādījums, ka mūzikas autors nav apšaubāms, jo tādā veidā ir uzrakstīts viss operas nošu teksts. Šis moments dod mums iespēju kaut daļēji ieskatīties komponista orķestrālajā domāšanā. #space Kā to pierāda remarkas, Dārziņš instrumentācijā lielu lomu ir iecerējis koka pūšamajiem instrumentiem un mežragiem. Pietiek ieskatīties Mātes un Kalpones sarunā (piem. 185.—187. lpp.), kur orķestra piebalsis uzticētas fagotam un klarnetei, bet harmonija mežragam. Zīmīgi, ka Mātes sarunā ar Upīti (piem. 183., 184. lpp.) viņas frāzes atkal pavada piebalsis fagota un klarnetes tembrā. Šī detaļa ļauj mums iedomāties, ka komponistam bija iecerēti zināmi vadtembri un varbūt pat zināma tembru dramaturģija. Uzmanību saista arī tembru un ritmu dramaturģija jau vairākkārt minētajā Mātes un Kalpones skatā. Kalpones un Mātes intonācijas un arī melodisko līniju attīstība tuvas, gandrīz radniecīgas, un to var izskaidrot ar to, ka abas sievietes runā par vienu tēmu un izsaka līdzīgas domas. Taču abu runātāju tipus pauž citi mūzikas valodas elementi. Vispirms Kalpones vārdi skan nevis minorā kā Mātei, bet mažorā. Galvenais tomēr ir ritmiskais zīmējums un tembrs: Mātes vārdi skan atturīgā mierīga ritma fonā ar melodiskām piebalsīm (kā jau atzīmēts — fagots un klarnete). Toties Kalpones melodijas fonu rada dejiska rakstura ritmiska figūra trompešu un augstā reģistra koka pūšamo instrumentu (acīm redzot — flautu un oboju) pavadījumā. #space 1 (Sk. nošu piemēru 185.—187. lpp.) Interesantu tembru sintēzi rada remarkas Štrāla dziedājumā sarunā ar Upīti. Vīrišķīgo Štrālu raksturo mežraga piebalss, kas konsekventi izturēta visa viņa dziedājuma laikā. Taču viņš runā ar Upīti un ironizē par viņu (vismaz šāda ir viņa saruna ar Upīti Vulfa lugā), un šī ironijas dzirksts izpaužas flautas un klarnetes trilleros un vieglā skrējienā uz augšu. #space

Vienīgais operas fragments, kas ir pazīstams publicētā veidā, ir Mātes dziesma. Tā ļauj iepazīties ar operas stilu, jo tai ir daudz kopīgu iezīmju ar tiem fragmentiem, kas saglabājušies manuskriptā. Zināma tendence uz deklamatoriskā tipa melodiku, piebalsis orķestrī, kas vietām veido duetu ar dziedātāja balsi, – tāda tipa posmi sastopami gandrīz katrā manuskripta lappusē.
“Rožaino dienu” traģiskais liktenis skar ne tikai Dārziņa mantojumu, bet latviešu mūzikas vēsturi vispār, jo nav šaubu, ka ar šo Dārziņa darbu varētu datēt latviešu operas dzimšanu.

1 Dārziņa manuskriptā koka pūšamie instrumenti apzīmēti ar vācu vardu „Holzbläser", dažreiz metāla pūšamie instrumenti apzīmēti ar vārdu „Blech". 
1 Raiņa Literatūras un mākslas vēstures muzeja glabājas serenādes kopija no komponista B. Sosāra arhīva. 
1 J. Zahtis. «Par Emīlu Dārziņu», publicēts «Dzimtenes Vēstnesi», 1910 Nr. 197. 
1 «Baltijas Vēstnesis», 1891, Nr. 171. 2 «Jaunas dziesmu rotas» 2. burtnīca parādījās 1899. g. 
1 Izglītības Ministrijas Mēnešraksts, 1931, 3. burtnīca. 
1 Baltijas Vēstnesis, 1893, Nr. 246. 2 K. Kundziņš. «Latviešu teātra vēsture», R., «Liesma», 1968, 309. lpp. 
1 Dienas Lapa, 1893, Nr. 245. 
1 Kā redzams no šīs shēmas, tas nav rondo, jo te nav rondo formas visraksturīgākās pazīmes — refrēna (resp. «A») vairākkārtēja atkārtojuma. 
1 Libretā tas nosaukts par āriju, bet partitūra par dziesmu. Mūzikas rakstura ziņā tas vairāk tuvojas dziesmai. 
1 Librets izdots atsevišķi Rīgā 1893. gadā. Partitūra (rokrakstā) glabājas J. Vītola Latvijas Valsts konservatorijas bibliotēkā. Operas teksts partitūrā nav fiksēts. 
1 Šis raksts ir fragments no «Latviešu mūzikas vēstures» 1. sējuma (autori — J. Vītoliņš un L. Ķrasinska), kura publikācija paredzēta 1972. gadā. 2 Bez minētajām operām divas komponējis arī Eižens Buke (1877—1919). Viena no tām — «Liktenis» — uzvesta Maskava Zimina teātrī. 

25 “Latviešu Mūzika” nr. 10 (1973) | O. Grāvītis
Oļģerts Grāvītis 
DZIESMU SVĒTKU SIMTGADE UN LATVIEŠU MŪZIKAS TRADĪCIJAS 
Kā jebkura citu tautu nacionālās mūzikas skola, ari latviešu profesionālās mūzikas attīstība dziļi sakņojas savas tautas mākslā. #space Sensenās tautas dziesmu dziedāšanas tradīcijas kļuvušas par pamatni pirmajiem aktīvajiem latviešu koru kolektīviem, kuru darbība Vidzemē datējama jau ar XIX gadsimta sākotni. #space Taču latviešu ļaužu vidū toreiz vēl trūkst prasmīgu koru vadoņu, dziedātāju rīcībā nav arī latviska repertuāra. Jāpaiet gadu desmitiem, līdz gadsimta vidū Valkas un Irlavas skolotāju semināru izaudzinātie pirmie tautskolotāju — ērģelnieku, kordiriģentu kadri var apmierināt strauji augošās tautas kultūras alkas dziedāšanas laukā. #space
Tomēr vajadzības pēc nacionālā kora dziesmu repertuāra tiek apmierinātas tikai XIX gadsimta septiņdesmitajos gados, kad savu gaitu sāk «Dziesmu rotas» pirmās daļas — brāļu Jāņa un Dāvida Cimžu koriem apdarinātās tautas dziesmas, kad ar vīru koriem harmonizēto tautas dziesmu diviem krājumiem «Latvija» savu komponista vārdu piesaka arī Vīgneru Ernests, kad dienas gaismu ierauga Baumaņu Kārļa vokālās mūzikas publicējumi, kuros līdzās tautas mūzikas apdarēm atrodams pirmais latviešu oriģinālrepertuārs korim un solo dziedātājiem. Kurzemes un Vidzemes lauku centru koru diriģentu un viņu vadīto darbīgāko koru kolektīvu aktivitāte, arvien pieaugošais koru repertuārs, pirmo tautas mūzikas materiālu vācēju un apdarinātāju sajūsma, kā arī «tautiskās atmodas» ideālu spārnotās jaunās latviešu inteliģences biedrošanās alkas — tie ir daži svarīgākie faktori, kas 1873. gada vasarā ļāva realizēties jau labu laiku lolotajai visas tautas apvienoto muzikālo spēku demonstrācijai: Pirmajiem vispārējiem latviešu Dziesmu svētkiem. Tiem laikiem grandiozā tūkstoš kora dziedoņu sapulcēšanās Rīgā nebūt nav no daudzām citām muzikālajām parādībām izolējams notikums. Mūzikas vēsturnieki pamatoti analizējuši jau gadsimta sešdesmitajos gados vērojamos Dziesmu svētku tradīcijas priekšvēstnešus — dažādu novadu apvienoto koru koncertus, sākot ar Dikļu svētkiem 1864. gadā. Tā laika latviešu prese samērā plaši apgaismo arī vācu un igauņu kora mākslas izcilākos notikumus, nepārprotami aģitējot muzikālo sabiedrību un augošo latviešu inteliģenci aktīvāk apgūt citu tautu kordziedāšanas sasniegumu pieredzi. Progresīvie spēki ne tikai latviešu, bet arī igauņu un jo īpaši latviešu centieniem labvēlīgajās krievu inteliģences aprindās labi saprot, ka folkloras, tautas mākslas dažādo formu, arī dziedāšanas, respektīvi, koru kultūras veicināšanas pasākumiem ir liela sabiedriski politiska nozīme. Ar dzimtniecības spaidu oficiālo atcelšanu Baltijas tautu atbrīvošanas kustībā sperts tikai pirmais solis. Muižnieku iebiedētais zemnieks jāmodina no verdzības jūga gadsimtu miega. Viņš jāiedrošina, jāsajūsmina savas tautības apziņai. Kādreiz nicinātās «zemākās kārtas» — latviešu ļaužu tiesiskais stāvoklis citu tautu vidū jāizkaro ar tautas mākslas ieročiem. Un progresīvā krievu, tāpat kā tuvāko kaimiņu — igauņu prese, vērtējot pirmās dziesmu svētku parādības Latvijā, priecājas par latviešu tautas garīgo rosmi. Tanī pašā laikā Baltijas vācu prese kā Pirmo, tā Otro dziesmu svētku laikā neslēpj savu satraukumu. Muižniecības privilēģijas ir jau smagi apdraudētas. «Bauru» biedrošanās gars, vienprātība un Dziesmu svētku kustībā augošā tautiskā apziņa nesola neko labu. #dysphemism Ar mūzikas ieročiem latvieši radījuši jaunu politisko spēku, kas draud iedragāt vāciskās Rīgas citadeli, nostiprināt latviešu inteliģences un jaunās, augošās latviešu buržuāzijas vadošo lomu kā pilsētās, tā laukos. Taču pretspēku darbība ir veltīga. 

Sarežģītajā, pretrunīgiem sabiedriskiem procesiem pārpilnajā XIX gadsimta septiņdesmito gadu vidē dzimst savā sākotnē progresīvā, vistautas slāņus kopējiem kultūras darbiem mobilizējošā latviešu dziesmu svētku tradīcija, kas kā pavasara palu straume rauj arvien dziļāku un platāku gultni. #space

Dziesmu svētku necerēti veiksmīgās norises sajūsmā jaunus stimulus gūst ne tikai profesionālās mūzikas attīstības sākumi — atskaņotājmākslinieku, komponistu kadru veidošanās, muzikālās izglītošanas darba paplašināšanās, jaunu mūzikas žanru dzimšana, 1873., 1880. un 1888. gada Dziesmu svētki iedvesmo arī latviešu literātu, tēlotāju mākslinieku, skolotāju, valodnieku, tautsaimnieku un citu profesiju sarosīšanos. Tādējādi visa Dziesmu svētku tradīcijas simtgade ir it kā tautas mākslas bagātību apdvestās latviešu kultūras vēstures simtgade. Dziesmu svētku kupli sažuburotais, simtgadējais ozols ap sevi savijis daudz dažādu kultūras parādību. Mūsu profesionālā mūzika un Dziesmu svētku tradīcija šai ziņā saaugušas kopā nešķirami. Gadsimts viena cilvēka mūžā ir loti daudz. Gadsimta posms tautas vēsturē, kultūras dzīves attīstībā nebūt nav ilga laika vienība. Bet visas cilvēces vēstures gaitā simt gadu ir tikai mirklis. Šo mērauklu derētu atcerēties, kad dažbrīd gribam vērtēt latviešu mūzikas parādības. Īstenība ir tāda, ka pasaules mūzikas kultūrā, daudzu nacionālo skolu mūzikā klasiskā un romantiskā laikmeta parādības sen jau bija pārdzīvotas, kad Latvijā XIX gadsimta septiņdesmitajos gados sākās latviešu profesionālās mūzikas pirmie soļi, kad radās pirmo kora darbu, vokālās kamermūzikas, simfonisko sacerējumu paraugi, kad darbību sāka pirmie latviešu mūzikas klasiķi. Kora māksla radīja Dziesmu svētkus. Dziesmu svētki stimulēja jaunos mūzikas darbiniekus, galvenokārt diriģentus un komponistus, kora dziesmas žanra nostiprināšanā. Citu latviešu mūzikas žanru izaugsme ir krietni vēlāka. Pietiks, ja atgādināsim, ka mūsu klasiskās operas lepnums — Alfrēda Kalniņa «Baņuta» savu pirmizrādi pieredzēja tikai 1920. gadā — gandrīz simt gadu pēc pirmajām krievu nacionālajām operām un vairāk nekā trīssimt gadu pēc operas žanra sākumiem Itālijā. Kādi gan globāli ekskursi šādā situācijā būs objektīvi, ja neatcerēsimies mūsu profesionālās mūzikas simt gadu gaitas jaunumu, ja aizmirsīsim, ka ikvienas tautas nacionālā mūzika, lai kādā laikmetā tā iesāktos, savā attīstībā pārdzīvo profesionālajā mūzikas kultūrā vispār pārstaigātos etapus. 

Ja latviešu solodziesmā XX gadsimtā valdījušas vai vēl valda visas pasaules mūzikas kultūras kopīgajai gaitai it kā neraksturīgas, sen novecojušas romantisma strāvas, ja latviešu simfoniķu skola mūsu gadsimta vidū bāzējusies uz pasaules simfonismā it kā jau atmestiem impresionisma elementiem, tad ne jau te saskatāms latviešu radošās mākslas vājums. #space

Drīzāk tas ir latviešu komponistu daiļrades spēka izpaudums. Šinī latviešu profesionālās mūzikas kultūras, tātad arī republikas komponistu daiļrades attīstības procesā paliekošus sasniegumus pašlaik raksta pēckara gadu jauncelsmes laika notikumi. Tie [notikumi] pašķīruši pilnīgi jaunas lappuses arī Dziesmu svētku vēsturē. Visa Dziesmu svētku kustība tās simt gadu gaitā sadalāma trīs lielos posmos. Pirmais posms aptver tradīcijas sākotni (no I līdz III dziesmu svētkiem) un šķiru cīņas procesa iezīmēto pretrunu pirmos spēcīgos uzliesmojumus (IV un V dziesmu svētki). Otrs posms pārstāv nesamierināmu pretišķību pilno buržuāziskās Latvijas laiku (no VI līdz IX dziesmu svētkiem). Trešais posms jau saistīts ar Dziesmu svētku seno tradīciju jaunu pakāpienu, ar šo tradīciju daudzkrāsaino savijumu Padomju Latvijas Dziesmu svētku periodā. Dziesmu un deju svētku jaunā forma, pašu svētku satura internacionālā būtība, Tautas koru līdz šim nepazītā kustība, studentu un skolu jaunatnes Dziesmu svētku patstāvīgās līnijas izveidošanās, orķestru salidojumu un instrumentālās muzicēšanas tradīciju nostiprināšanās — šīm parādībām nav atrodams precedents iepriekšējo latviešu Dziesmu svētku vēsturē. Paralēli līdzīgas sociālas pārvērtības, padomju laikmeta mūzikas jaunas kvalitātes vērojamas arī latviešu atskaņotājmākslā, komponistu daiļradē. Latviešu padomju mūzikas kultūra jāvērtē tās harmoniskajā kopskaņā #musicae ar visu brālīgo republiku mūsdienu mūziku, ar sociālistiskā reālisma daiļrades metodes bruņoto padomju skaņražu mūzikas kopīgām tendencēm. Nacionālo un internacionālo parādību mijiedarbība, kas notiek pasaules mūzikā šajā gadsimtā, latviešu mūzikā jo spēcīgi atspoguļojas vairākās plāksnēs. #space Nekad agrāk latviešu mūzikas darbiniekiem nav bijušas tādu starptautisko kontaktu iespējas kā pašlaik. Rīgas koncertzālēs līdzās klasiskajai mūzikai un padomju autoru darbiem, arī latviešu skaņražu kompozīcijām, neparasti bagātīgi dzirdama dažādu pasaules tautu laikmetīgā māksla. Klausītājiem ir dotas visplašākās iespējas vērtēt kā pašu, tā cittautu kolektīvus, solistus, iepazīt tuvu un tālu zemju ciemiņus. Savukārt latviešu mūziķiem plašāk nekā jebkad agrāk iespējams debitēt ārzemju koncertzālēs. No profesionālo mūziķu solistu starprepublikāniskajiem un starptautiskajiem panākumiem neatpaliek tautas māksla — galvenokārt mūsu kora dziedāšanas kultūra, kurai XX gadsimta otrajā pusē pavērušās pilnīgi jaunas perspektīvas. Padomju Latvijas labākie Tautas kori apceļo brālīgās padomju republikas, dodas atbildīgās ārzemju koncertturnejās, piedalās starptautiskos kora mākslas konkursos, likdami par saviem sasniegumiem runāt un rakstīt ārzemju mūzikas speciālistiem («Dzintars», «Ave sol», «Dziedonis», «Rīga», «Juventus», «Tēvzeme» un citi Tautas kori). Arī Padomju Latvijas komponisti un muzikologi aktīvi piedalās dažādos brālīgo republiku muzikālajos pasākumos, ir daudzu Vissavienības un starptautisko konferenču, festivālu, kongresu dalībnieki. Tas viss vairo latviešu mūzikas starptautisko autoritāti, latviešu atskaņotajās un radošās mūzikas sasniegumus pakāpeniski padara pazīstamus arī tālu aiz PSRS robežām. 
Padomju mūzikas kultūras kvalitāšu internacionālais vēriens spilgti atbalsojas arī latviešu padomju autoru daiļradē. 

Latviešu mūzikas tematika tieši XX gadsimta sešdesmitajos gados sākusi kāpt pāri savām lokālo tradīciju robežām. #space 

Mūsu komponistu daiļrade it kā tiecas pretim arvien jaunākiem, tālākiem, neparastākiem krastiem. #space 

Tā, piemēram, latviešu vokālajā un vokāli instrumentālajā mūzikā pašlaik mērķtiecīgi tiek apgūta citu tautu dzejas pasaule no antīkās klasikas līdz mūsdienām (Marģera Zariņa un Romualda Kalsona vokālie cikli, Imanta Kalniņa «Oktobra oratorija»). 

Simfoniskās mūzikas centrā izvirzās cilvēces miera cīņas problēmas (no Jāņa Ivanova IX līdz XII simfonijai). #space 

Latviešu skaņražu lielajās partitūrās atainojas kosmosa iekarojumu tēma (Ādolfa Skultes III simfonija, Romualda Jermaka II simfonija, Paula Dambja oratorija «Zilā planēta», viņa opera «Kurzemes Ikars» un citi sacerējumi), visā monumentalitātē iezīmējas pasaules darba tautas vadoņa V. I. Ļeņina personība (Jāņa Ivanova «Simphonia humāna», Marģera Zariņa «Opera uz laukuma»), risinās pasaules tautu brālības un solidaritātes ideju apdvesti stāstījumi (Ādolfa Skultes balets «Negaiss pavasarī», Marģera Zariņa «Nabagu opera», Lūcijas Garūtas oratorija «Dzīvā kvēle», Ģederta Ramana «Kantāte draudzībai», Paula Dambja «Oda mieram un priekam», Romualda Jermaka oratorija «Salaspils sirdspuksti», Edmunda Goldšteina opera-oratorija «ledēstiet rozes zemē nolādētā» un daudzi citi darbi). Tās visas ir latviešu mūzikā līdz šim nebijušas, nedzirdētas tēmas. 

Dziesmu svētku simtgades slieksni pārkāpjot, interesanti ieskatīties arī daudzajās mūsu profesionālās mūzikas žanru pārvērtībās, jaunu mūzikas žanru veidošanās procesos. #space 

Tos stimulē atskaņotājmākslas augšupeja, jauno atskaņotāju kolektīvu un pat jaunu koncertzāļu ietekme. #space Rīgas estrādes orķestris un Radio estrādes kolektīvs pēdējo desmit, piecpadsmit gadu periodā izvirza arvien atbildīgākus uzdevumus šķietami vienkāršajai un viendienīgajai, taču tautas estētiskajā audzināšanā jo svarīgus uzdevumus veicošajai estrādes dziesmai, visam mūsdienu latviešu padomju estrādes un džeza mūzikas žanram. Tādu pašu lomu tautas dziesmas un dejas žanra aktivizēšanā pašlaik veic LPSR Valsts filharmonijas ansamblis «Daile». 

Arī nesen nodibinātajam pirmajam latviešu profesionālajam pūtēju orķestra kolektīvam «Rīga» būs jārosina pilnīgi jauns ceļš pūtēju orķestra mūzikas novadā. #space 

Unikālā Doma koncertzāle jau labu laiku dod neparasti spēcīgu stimulu latviešu padomju ērģeļmūzikas žanra atplaukumam. Līdzīgu piemēru ir daudz. Pakavēsimies vēl vienīgi pie kora dziesmas jautājumiem. Pirms simt gadiem latviešu kora literatūrā ar vārdu dziesma apzīmēja tautas dziesmu apdares un pirmo t. s. «mākslas dziesmu» — komponistu sacerēto oriģināldziesmu. Dziesma a cappella koriem toreizējā izpratnē bija melodiska, neliela kompozīcija ar vienu «dziedamo balsi» un tās pavadījuma balsīm. Šādā skatījumā kora dziesmas jēdzienu uztvēra arī daudzi vēlāko gadu komponisti, kaut arī Jāzepa Vītola, tāpat Jāņa Zālīša un citu klasiķu daiļradē jau bija parādījušās plašākas kora kompozīcijas — balādes. Tagad, klausoties Ādolfa Skultes poēmu «Jūra», Aldona Kalniņa sieviešu kora psiholoģisko gleznu «Pulkstenis», Jāņa Ivanova vokalīzi «Gubu mākoņi» un daudzus citus latviešu padomju jaundarbus, runāt par «dziesmu» a cappella kora mākslā būtu pārāk šauri. Koru repertuārā ienāk instrumentālās mūzikas formu elementi. Klasiskās «kora dziesmas» laiks nu jau sen mums aiz muguras. #metonymy Un, kaut arī it kā aiz inerces šodienas kompozīcijas saucam par «kora dziesmām», a cappella koru literatūrā parādījušās poēmas veida balādes — fantāzijas — muzikālas gleznas tipa sacerējumi, lielas un monumentālas a cappella kora formas, kuru teorētisko pamatojumu mūzikas zinātnei palīdzēs izstrādāt tuvāko gadu kora mākslas prakse. Tas pats sakāms par tautas dziesmu apdarēm. 

Jēdziena klasisko izpratni mūsdienu komponisti sen jau pārkāpuši. #space 

Paula Dambja, Aldona Kalniņa, Edmunda Goldšteina un citu autoru šodienas saskarsme ar tautas mūziku kora mākslā rada jaunus instrumentālām parafrāzēm, mazām variācijām vai nelielām fantāzijām līdzīgus sacerējumus par doto tautas melodijas un teksta tēlu. Arī te teorētiskajai domai tagad paveras jo plašs darba lauks. #space
Bet pati mūsdienu kora dziedāšanas māksla? 

XX gadsimta vidum raksturīgā kamerkoru kustība un līdz ar to pilnīgi jaunas parādības kā repertuārā, tā kora dziedāšanas kultūrā («Ave sol»), sieviešu koru, arī bērnu un dubultkoru literatūras jaunumi, kurus stimulē komponista radošām iespējām īsti eksperimentālas laboratorijas apstākļus veicinošie koru kolektīvi («Dzintars»), — šīs parādības tikai pastiprina mūsu tēzi par sociālistiskā laikmeta mūzikas jaunajām kvalitātēm latviešu skaņu mākslā. #space 

Un tieši viss šis jaunais, daudzveidīgais liek mums ar sevišķu bijību saņemt latviešu Dziesmu svētku tradīcijas pirmās simtgades bagātīgos augļus it visās profesionālās mūzikas jomās. 

Tieši šo pēckara gadu daudzo latviešu mūzikas kultūras kvalitatīvo pārvērtību vārdā dziļā cieņā pieminam 1873. gada dziesmotās vasaras notikumus, kad, Ausekļa vārdiem runājot, «lepnās Rīgas vārti atvērās, viņas palodās pacēlās un nievātā tauta caur tiem iegāja. Rīga nodimdēja, Māras baznīca notrīcēja, un Ķeizardārzs pārvērtās dziesmu ezerā.» #space 

Nav šaubu, ka tagadējās kora mākslas parādības atmodas laikmeta dzejnieks jo pelnīti pielīdzinātu dziesmu jūrai. Tā bango varenā spēkā. 

Tā ceļ latviešu tautas mākslu līdzvērtībā citu tautu mūzikas kultūrai. #upisgood #space

Tā padara mūsu Dziesmu svētku tradīcijas slaveno simtgadi par visu brālīgo padomju tautu internacionālās sadarbes koprezultātu, par darba tautas mūžseno muzikālo alku un dziesmu prieka uzvaru visspožāko apliecinājumu. 

26 “Latviešu Mūzika” nr. 10 (1973) | N. Grīnfelds
Nīlss Grīnfelds 
DOMAS PAR KRITIKU 
Padomju mākslas vispārējos uzdevumus nosaka komunisma celtniecības programma, ko izstrādāja Partijas XXIV kongress. Vēsturiskais laikmets, ko mēs pārdzīvojam, — 9. piecgade — ir liels solis ceļā uz komunismu. 

Pieaugot tautas labklājībai, ceļoties dzīves līmenim, aug arī tautas kulturālās prasības, rodas jaunas iespējas un arī nepieciešamība izmantot padomju cilvēku brīvo laiku viņu garīgās pasaules pilnveidošanai. #upisgood #space

Un savukārt kultūras līmeņa pacēlums, literatūras un mākslas ietekme, stiprinot darbaļaužu komunistisko apziņu, disciplīnas un pienākuma sajūtas, izraisot cilvēku radošās potences, visnotaļ stimulēs arī darba produktivitātes pacēlumu — tātad spēcīgāku kāpinājumu visā tautas dzīvē un saimniecībā. #upisgood #space

PSKP CX lēmums par literatūras un mākslas kritiku, ko publicēja 1972. g. 25. janvārī, saasinot uzmanību par šiem jautājumiem, turpina un attīsta XXIV kongresā izteiktās nostādnes. 

Partija izvirza kritikai augstas un atbildīgas prasības — iedarbīgāk un principiālāk izvērst partijas līniju visās mākslas nozarēs. #upisgood #space

Par to atgādina CX lēmumā ierakstītie vārdi: «Kritika aizvien vēl nav pietiekami aktīva un konsekventa sociālistiskā reālisma mākslas revolucionāro, humānistisko ideālu nostiprināšanā, buržuāziskās «masu kultūras» un dekadentisko strāvu būtības atmaskošanā, cīņā ar dažādiem nemarksistiskiem uzskatiem par literatūru un mākslu, ar revizionistiskām estētiskajām koncepcijām.» #Q [PSKP lēmums 1972]

PSKP CX lēmumā trūkumu principiālais novērtējums saistās ar kritikas nopelnu atzīšanu tās rūpēs par sociālistiskā reālisma attīstību, bet kritikas stāvokļa asā analīze saistās ar pozitīvu programmu tās aktivizācijai, tās idejiski estētiska līmeņa pacelšanai. #upisgood #space

Partejiskā pieeja kritikas darbībai saistās ar tas specifisko grūtību izpratni. 
«Tālāk veidojot marksistiski ļeņiniskās estētikas tradīcijas, padomju literatūras un mākslas kritikai idejisko vērtējumu precizitāte un sociālais dziļums jāsavieno ar estētisku prasīgumu, saudzīgu attieksmi pret talantu, pret auglīgiem radošiem meklējumiem.» 
#space #Q [PSKP kongresa nostādne]

Ar kritiku realizējas tiešās un atgriezeniskās saites starp mākslas vērtību radītājiem un to patērētājiem — tautas masām. Kritikā izpaužas mākslas stāvoklis, arī sabiedriskā apziņa attiecībā pret mākslu.
 Tuvinot tautai, padarot par «vispārēju īpašumu» tos rezultātus, kas nāk no dzīves mākslinieciskās izzināšanas, un ar to sekmējot dzīves pārveidošanu, kritika ir visai iedarbīgs un demokrātisks līdzeklis mākslas idejiski estētiskai orientācijai. #space

Palīdzot apzināties mākslas stāvokli ikvienā vēsturiskajā momentā un formulējot laika prasības vai t. s. sociālo pasūtījumu, kritika stimulē daiļrades virzību no esošā uz vēlamo, uz vajadzīgo. Mēģināsim ieskatīties, kā ar šādiem uzdevumiem tiek galā mūsu mūzikas kritika un mūzikas pētnieciskā doma. 
Tāpat kā literatūra un citas mākslas, arī mūzika atspoguļo dzīvi. Pie tam dzīves atspoguļojums mūzikā nav tiešs, bet izriet no tās literārā atspoguļojuma — vai ar dziesmu un koru tekstiem, operu un baletu libretiem, oratoriju un programmatisko darbu sižetiem. To izvēle un iztulkojuma veids bieži vien skaidri apliecina skaņraža idejiski estētisko pozīciju, viņa īstenības izpratnes pakāpi. Jau no 40. gadu otrās puses mūsu mūzikas kritikas degpunktā bija jautājumi par padomju satura iemiesojumu mūzikā — vispirms ar koru un vokāli instrumentālo žanru dzejas tekstiem, kā arī vēsturiskās tematikas iztulkojumu laikmetisko revolucionāro ideju garā. Un latviešu komponistu panākumi padomju dzīves atspoguļošanā, padomju tematikas apguvē saistās ar pareizu kritikas ievirzi. Kritika palīdzējusi komponistiem orientēties jaunrades vispārējos jautājumos, kritika visnotaļ sekmējusi labāko padomju komponistu darbu propagandu. Tā bija ar Jāz. Mediņa, P. Barisona, A. Žilinska dziesmām, J. Ivanova simfonijām, A. Liepiņa un A. Skultes baletiem (arī ar A. Skultes simfoniskajiem darbiem un kantātēm), ar M. Zariņa oratorijām un operām. Vēlāk kritika vērīgi atbalstīja Ald. Kalniņa, R. Kalsona, V. Kaminska, Ģ. Ramana, P. Dambja, E. Goldšteina, Im. Kalniņa, P. Plakida un citu autoru radošos meklējumus, paplašinot un precizējot laikmetiskās izteiksmes sfēru. Te sastopam arī ne visiem vēl skaidras problēmas un citas parādības, par ko runāsim vēlāk. 
Pēdējā laikā vērojam noteiktu «atjauninājuma procesu» mūsu kora dziesmā. #metonymy Jau sešdesmitajos gados kritika pievērsa uzmanību zināmai stagnācijai, radošās intereses apsīkumam pie mums tik populārā mūzikas kultūras nozarē. Šo stāvokli atspoguļoja S. Stumbres, L. Kārkliņa, A. Klotiņa un citu autoru raksti, kuri atbalstīja jaunu krāsu meklējumus, simfonizācijas mēģinājumus lielākas formas koros — poēmās, harmoniski intonatīvās sfēras bagātināšanu. Kora daiļrades jautājumu apcerei, tās vēstures izpētei, ko īpaši stimulē Dziesmu svētku simtgade, saturīgas lappuses veltījuši arī J. Vītoliņš, O. Grāvītis, Dz. Kļaviņš. #metonymy Te nav iespējams apskatīt daudzus metodiskos apcerējumus un mācību līdzekļus, bet kora kultūra ir viena no tām nozarēm, kur visproduktīvāk krustojusies mūzikas kritiskā doma ar sabiedriskajām interesēm. Kora kultūra varbūt tiešāk par citām mūzikas nozarēm saistīta ar tautas daiļradi. Tās pētīšanā paveikts visai daudz, pēc A. Jurjāna, E. Melngaiļa un J. Graubiņa empīriskajiem atzinumiem visvairāk «zinātniskās produkcijas» te ieguldījuši divi pētnieki — Jēk. Vītoliņš un M. Goldins. Abi par saviem folkloras pētījumiem kā pirmie Latvijā ieguvuši mākslas zinātņu doktora grādu. 
J. Vītoliņš, vecākais un pirmais profesionālais mūzikas zinātnieks Latvijā, daudzu un dažādu darbu autors, pēckara gados vadīja jauno mūzikas vēsturnieku audzināšanu konservatorijā. No 1962. gada viņš savu darbību saistīja ar ZA Valodas un literatūras institūtu. Te J. Vītoliņa vadībā radušās vairākas nozīmīgas publikācijas, kā «Cīņu dziesmas» (1957), «Latviešu tautas mūzika Darba dziesmas» (1958), «Kāzu dziesmas» (1968) u. c. Savos pētījumos J. Vītoliņš pārliecinoši risinājis problēmas par latviešu tautas dziesmu klasifikāciju, periodizāciju, tēlainību, par tekstu un melodiju korelācijas principiem un citām problēmām. M. Goldins pievērsies galvenokārt melodiju strukturālām īpašībām un latviešu tautas muzikālās daiļrades internacionālo sakaru izpētei. Par nožēlu, ļoti aizkavējas daudzu šo darbu plašāka publikācija. Varam uzrādīt kādu ceturtdaļsimtu monogrāfisku grāmatu par latviešu komponistiem un izpildītājiem. To zinātniskais līmenis, dabiski, nevar būt vienāds. Dažos gadījumos sastopamies ar attiecīgā «objekta» vienpusīgu apjūsmošanu vai diezgan paviršu iespaidu fiksāciju. Protams, pagrūti rakstīt par komponistiem, kuru daiļrades loks nebūt vēl nav noapaļojies, kuri vēl strādā. Pie saturīgākām pieder viena no pirmajām monogrāfijām — 1959. gadā publicētā S. Stumbres grāmata par Emili Melngaili. Te rūpīgi apkopots bagāts faktiskais materiāls par latviešu kora kultūras celmlauža daudzpusīgo darbību, raksturota viņa personība, kuras ietekme, šķiet, pat atbalsojas autora izteiksmīgajā literārā izklāsta manierē. #musicae

Grāmata arī izvirza problēmas, kuras prasa tālākus un dziļākus pētījumus ne tikvien par skaņraksta tehnoloģiju, kur šodien jau nepietiek ar nosacītu apzīmējumu «diatoniskais stils», bet arī pieskartos tām pretrunām viņa radošās potencēs un tendencēs, kuras noteikti sašaurināja E. Melngaiļa izteiksmes sfēru, neļāva viņam izvērsties par «latviešu mūzikas Musorgski», ko varēja sagaidīt no viņa daiļrades ceļa priekšnosacījumiem. #space #reph
Svarīgiem teorētiskiem atzinumiem bagātā O. Grāvīša grāmata «Jāzeps Vītols un latviešu tautas dziesma» jaunā gaismā atsedz mūsu profesionālās mūzikas pamatlicēja stilu. Pēc O. Grāvīša pārliecinošajiem analītiskajiem vispārinājumiem visiem kļūst skaidras J. Vītola rakstības organiskās saites ar latviešu folkloru un jo nozīmīgāka atsedzas krievu skolas rosinošā ietekme lielākā latviešu komponista izaugsmē. Par šo grāmatu, kas publicēta arī krievu valodā, autors ieguva mākslas zinātņu kandidāta grādu. No citām O. Grāvīša grāmatām izceļas apjomīgā monogrāfija par A. Žilinski. Te autoram izdevies uzzīmēt plašu laikmeta ainu ar raksturīgām vēsturiskām un sabiedriskam pargrozībām, kas ietekmēja komponista apkārtējo vidi no viņa agrās bērnības līdz padomju dzīves gadiem. Tā mūsu populārā dziesminieka daiļrade guva socioloģisku izgaismojumu, kur gan vēl iespējami tālāki precizējumi par to, kā A. Žilinska mūzikas intonatīvā sfērā un viņa tēlu pasaulē vērojama vecā un jaunā mijiedarbība, kā dažus ar pagātnes noskaņām un gaumi saistītos elementus nomaina mūsdienīgās dzīves spirgtā ietekme. 
Nepretendējot uz plašākiem vispārinājumiem, A. Verners sava grāmatā «Dziesmas ceļš» iejūtīgi un izsmeļoši raksturo Jāņa Ozoliņa daiļradi, apgaismo ievērojamā mūzikas darbinieka popularitātes cēloņus. Dabiski, ka mūsu lielo formu meistaru daiļrade jau sen saistījusi muzikologu uzmanību. Bet pirms 10—15 gadiem sacerētās U Krasinskas monogrāfijas par M. Zariņu un A. Skulti, saturot vērtīgas analītiskas atziņas, vairs neatspoguļo pilnībā šo komponistu daiļradi, kas bagātinājusies skaitliski, gan arī evolucionējusi savā mākslinieciskajā izteiksmībā. Līdzīgi ir ar V. Bērziņas grāmatu «Dzīves simfonija» — izjusti rakstītām impresijam par J. Ivanova mūziku un personību. Jēk. Vītoliņa neliela grāmatiņa par book Kalniņu ir tikai pirmais skicējums plašākai monogrāfijai par ievērojamo latviešu komponistu, bet A. Klotiņa pētījums par Alfrēda Kalniņa klaviermūziku, viņa klavieru stila rūpīgā analīze, liekas, gan izsmeļoši raksturo šo skaisto, lai arī ne vissvarīgāko daļu komponista radošajā mantojumā. Vispār arī Alfr. Kalniņa dziesmu daiļrade vēl gaida plašu un izsmeļošu pētījumu, kam būtu liela nozīme komponista mantojuma propagandai arī ārpus mūsu republikas. Pamācoša ir rezonanse, ko ārpus republikas guva krievu valodā publicētā A. Darkevica sastādītā grāmata par Jāzepu Vītolu. letverot komponista atstātos memuārus (žēl tikai, ka tie bija īsināti salīdzinājumā ar krājumos «Latviešu mūzika» ievietotajiem materiāliem), kā arī izlasi no viņa korespondences un kritiskiem rakstiem Pēterburgas presē (tie vēl nekad nebija apkopoti, un šo darbu veica muzikoloģe V. Muške), šis krājums ne tikvien spilgti izgaismo Jāz. Vītola personību, bet arī pārliecinoši atsedz latviešu mūzikas pamatlicēja darbības internacionālo raksturu. Zīmīgu saikni ar šo Jāz. Vītola novēlējumu var saskatīt jaunā parādībā, kas vērojama pēdējos gados. Runa ir par latviešu muzikologu darba internacionalizācijas tendencēm. Tās izpaužas ne tikvien zinātnisko domu apmaiņā un publikācijās krievu valodā, bet arī latviešu muzikologu līdzdalībā brālīgo republiku mūzikas kultūras jautājumu, kā arī vispārēju mūsu laikmeta problēmu risināšanā. Viens no produktīvākiem  ir L. Kārkliņš, vairāku pirmpētījumu autors par izcilā padomju simfoniķa N. Mjaskovska daiļradi. Maskavā publicēta viņa grāmata par Mjaskovska harmoniju — jaunā muzikologa kandidāta disertācija. Runājot par mūsdienu harmonijas jautājumiem, daudzi padomju teorētiķi jau lieto L. Kārkliņa ieteikto terminu «diahromatiskā skaņkārta». Saturīgi ir viņa krievu valodā publicētie raksti par J. Ivanova, M. Zariņa un Ā. Skultes darbiem. levērību saista arī L. Kārkliņa priekšlikumi mūzikas teorētisko disciplīnu metodikas pārkārtošanā uz vēsturiskiem principiem. Metodikas jautājumiem veltīta viņa 1963. gadā publicētā grāmata par teorētisko disciplīnu mācīšanu.
Baltijas republiku mūzikas attīstības dažus vispārējus jautājumus mēģinājis apkopot A. Klotiņš, ārpusrepublikāniskām tēmām pievērsušies arī vairāki citi muzikologi. Te nosauksim tikai dažas disertācijas: L. Krasinskas «Padomju programmatiskais simfonisms», J. Bogatirjovas «Faktūras izteiksmība krievu klasiķu simfoniskajā mūzikā», T. Kuriševas «Padomju vokālā cikla dramaturģija», V. Krastiņa «Par Baha mūzikas izpildījuma problēmām», V. Lindenbergas «Par B. Britena operu dramaturģiju», P. Pečerska «Par Debisī daiļradi» u. c. Ļoti labi, ka internacionāla tematika sastopama arī krājumos «Latviešu mūzika», kas padara interesantāku to saturu un paplašina zinātniskās domas diapazonu. Kopš 1958. gada iznākuši «Latviešu mūzikas» 10 krājumi, kuriem pēc ieceres vajadzētu regulāri atspoguļot republikas mūzikas dzīves attīstību. Tajos nopublicēts ap septiņdesmit lielāku rakstu — teorētisku un vēsturisku apcerējumu, kā arī atsevišķu mūziķu portretējumu. Interesi aizvien izraisa vēstures materiālu publicējumi. Te lasītājiem pilnīgi jauns atklājums bija jau pieminētie Jāz. Vītola memuāri, vēstules viņa draugam K. Kalējam, Alfr. Kalniņa, A. Bobkovica sarakstes u. c. materiāli. Hronikālā un informatīvā daļā ietvertas arī ziņas par svarīgākiem notikumiem mūzikas dzīvē — jubilejām, pirmatskaņojumiem u. c. 
#rhizome
Pamatoti uzskatot «Latviešu mūziku» par republikas muzikoloģiskās domas tribīni, grāmatu veidotāji — sabiedriska redkolēģija, izdevniecība — mazāk vērības pievērš plašāku lasītāju aprindu ieinteresēšanai. Ja atzīstam, ka mūzikas zinātnes uzdevumiem ir sava veida vidutāja funkcijas starp mūzikas patērētājiem un tās radītājiem, nāksies konstatēt, ka daudzu jo daudzu rakstu pamatā ir šaurākas profesionālas intereses. Tas attiecas gan uz tematiku, gan arī uz izklāsta manieri. Te ir savi objektīvi iemesli; viens no tiem ir nepieciešamība publicēt disertāciju materiālus, kuri ne vienmēr ierosina lasītāju interesi. Aizbildinās arī ar zinātniskās izteiksmes formu specifiku. Tomēr mākslas zinātnei ir cita specifika nekā eksaktām zinātnēm. Un mākslas zinātnes atzinumu vērtību, tāpat kā pašas mākslas vērtību, ko zinātne aicināta izgaismot un izplatīt, vispirms un visvairāk nosaka sabiedriskā atsaucība, sabiedriskās domas aktivizācija. #metonymy Ir ļoti labi, ka «Latviešu mūzikas» krājumos ievietoti apraksti par pašdarbības kolektīviem, par atsevišķu novadu mūzikas dzīvi. Bet ar to nepietiek. Tālāko krājumu autoriem būtu jāatgādina, ka mūzikā profesionālās intereses aizvien skar arī neprofesionāļus, būtībā nav no tiem atdalāmas. Jāpanāk, lai šis vienīgais zināmā mērā periodiskais izdevums par mūziku nonāktu plašākās masās, piesaistītu mūzikas mākslai jaunus draugus, lai krājuma «Latviešu mūzika» sastādītāju uzmanības degpunktā būtu jaunatnes muzikālā audzināšana, mūzikas propaganda jaunatnes vidū. 
Popularizācijas nolūkiem kalpoja brošūru sērija «Palīgs mūzikas klausītājiem», kur varēja lasīt par latviešu komponistu lielākiem darbiem, par mūzikas izteiksmes līdzekļiem, žanriem utt. Šim izdevumam bija sava pozitīva nozīme mūzikas propagandā. Bet sērijas apsīkumu izraisīja daudzu rakstītāju neprasme attīstīt īsti dzīvu dialogu ar mūzikas mīļotājiem. Te varēja sastapt sausas teorētiskas izziņas, no mācību grāmatām nereti visai klaji atstāstītus, vienveidīgus, apoloģētiskā tonī ieturētus mūzikas raksturojumus un citus trūkumus. Bet nav izbeigusies vajadzība pēc šāda tipa brošūru sērijas, un to derētu atjaunot, kritiski pārskatot agrāko pieredzi. Lēni, bet sāk pie mums parādīties izziņu un sistematizējoša literatūra par mūziku. Zināmā mērā tie ir priekšvēstneši latviešu mūzikas vēstures grāmatai, kuras rakstīšana ieilgusi, salīdzinot ar vairākām citām padomju republikām. Diemžēl daudz neprecīzu ziņu un citādu robu ir O. Grāvīša sastādītajā biogrāfiju krājumā «Padomju Latvijas mūzikas darbinieki». Ne mazums pūļu ieguldīts rakstos par mūziku LME. īpaši nozīmīgi ir plašākos rakstos ietvertie vispārinājumi un sistematizētie atzinumi. Var nosaukt rakstus par latviešu mūziku, folkloru, dziesmu svētkiem, dziedāšanas biedrībām, kā arī citus līdzīgus rakstus, pie kuriem bija jāveic pētniecisks darbs un meklējumi arhīvos. Plašāks vispārinošs pārskats par Padomju Latvijas mūziku parādās krievu valodā. Runa ir par Maskavā veidojamo kolektīvo darbu piecos sējumos — «HcTopHH My3biKH Hapo/tOB CCCP». Speciālas nodaļas te veltītas mūsu republikas skaņu mākslai, kas apgaismota kā visas Padomju Savienības mūzikas kultūras sastāvdaļa. 
Pēdējā laikā ir mēģināts teorētiski vispārināt latviešu mūzikas attīstības procesus. Piesaista uzmanību jaunā muzikologa A. Klotiņa apcerējumi, kas publicēti no 1970. līdz 1972. gadam daļēji arī Vissavienības presē. Novērojot mūsu un kaimiņu Baltijas republiku komponistu daiļradi, autors konstatē daudzas kopējas parādības izteiksmes līdzekļu atjaunināšanā, kā arī satura paplašināšanā. Pareizi tiek norādīts, ka skaņu mākslinieku radošās tieksmes tagad pārsniedz lokālos apjomus, tiecas integrēties laikmeta kopējo ideju izpausmē. Trāpīgie vērtējumi par atsevišķiem skaņdarbiem, pētnieciskās domas vēriens, #metonymy rūpīgi koptā, brīžiem gan nevajadzīgi samākslotā literārā valoda — tas viss izraisa nenoliedzamu interesi. Tomēr daži teorētiskie spriedumi rada pārdomas. Rakstā «Par mūzikas virzieniem Baltijas padomju republikās»1 A. Klotiņš kritizē pēckara gadu mūzikas tradicionālismu, uzskatot, ka tā avoti ir «gan nacionālā mūzikas klasika», gan arī «XIX gs. krievu klasiskais mūzikas reālisms un Rietumeiropas romantisma klasiskie sasniegumi» (25. lpp.). Tālāk A. Klotiņam liekas, ka PSKP CX 1948. g. 10. februāra lēmuma izkropļojumi, #dysphemism administrējoša kritika virzīja mūziku uz Varenās kopas reālismu, kā rezultātā, runājot Ļeņingradas muzikologa H. Orlova vārdiem, radās pārrāvums «padomju simfonijas dabiskās attīstības līnijā» (26. lpp.). Atstāsim paša H. Orlova ziņā pēdējā sprieduma neskaidrību. Bet tālākajās rindkopās noskaidrojas, ka A. Klotiņam nepatīk simfonisms, ko viņš sauc par «iztēlojošu» un ko raksturo «iekšēji patstāvīgu iztēlojošu vai emocionāli ekspresīvu epizožu secīgs pakāpenisks izklāsts» (27. lpp.). Ar to saistoties nepilnības J. Ivanova Sestajā (Latgales) simfonijā un A. Skultes Pirmajā simfonijā. Par pilnvērtīgu tiek atzīts tikai konfliktējoši dramatisks simfonisms, t. i., metode, kura ir nepieciešama, lai specifiski muzikāli, simfoniski (nevis programmatiskā iztēlojumā) atveidotu mūsu laikmeta dzīves aktuālo problemātiku plašā filozofiskā tvērumā (27. lpp.). Te, liekas, sajauktas daudzas lietas. Pirmkārt. Šajā dramatiski konfliktējošā, īstenību filozofiski vispārinošā simfonisma jomā pēc Bēthovena visaugstākos sasniegumus iezīmē tieši krievu klasiskās mūzikas meistari un Rietumeiropas romantisma pārstāvji. Bet no teiktā raksta sākumā noprotam, ka, pēc autora domām, šīs «iepriekšējo laikmetu tradīcijas» mazināja muzikālās dramaturģijas lomu, izraisīja «simfonijas zināmu dedramatizāciju» utt. Bet kāpēc autors izslēdz no pagātnes mantojuma Čaikovska un Skrjabina, Brāmsa un Mālera tradīciju potenciālās ietekmes, kas gan nekādi nebūtu «dedramatizējošas»? Cita lieta, ka ne ikviens komponists ir aicināts šādu tradīciju turpināšanai, ka tikai nedaudzi var celt tādus bēthoveniska mēroga uzdevumus. 

Starp citu, pārāk daudziem skaņražiem pretendējot uz plašiem dramatiski konceptuāliem risinājumiem, uz padziļinātu psiholoģismu, ne vienmēr iznāk pietiekami spilgta muzikālā iztēle un daudzie šādi vienveidīgie, apjomīgie darbi veicina pat simfonijas žanra zināmu «devalvāciju» jaunās mūzikas klausītāju uztverē. #space

Otrkārt. Nav nekāda pamata absolutizēt tikai viena zināma tipa muzikālo daiļradi laikmeta gara izpausmei. Pilnas dzīves tiesības ir arī episki iztēlojošam vai liriski apjūsmojošam simfonismam. Un vai uzrakstīt šodien orķestrālu darbu, līdzvērtīgu Borodina 2. simfonijai, Rimska-Korsakova «Šeherezādei» vai «Spāņu kapričo», būtu mazāk cienīgs sasniegums par dramatiski konceptuālu simfoniju? Pie tam atgādināsim, ka arī pēdējā daiļrades tipa izcilākie pārstāvji — Čaikovskis, Sostakovičs — ne tikvien nav vairījušies no programmatisma, bet pat atzinuši šī jēdziena būtisko identitāti ar mūzikas saturīgumu. 

Tā, mēģinot saskatīt normatīvās estētikas žņaugus, kuru patiesībā nav, A. Klotiņš nonāk pats savu radīto normatīvo uzskatu gūstā un cenšas «iegrožot» simfoniskās mūzikas mūsdienīgo attīstību. #space 

Dažos gadījumos gribas precizēt romantisma jēdzienu, kas, piemēram, 39. lappusē liekas raksturots vienpusīgi un neskaidri. Te nav revolucionārā cīnītāja romantisma, ir tikai sapņojošais, iluzorais romantisms. Un kādam romantismam tad autors pretstata «ievērojamo daļu XX gs. mūzikas», ietverot tajā arī D. Šostakoviča daiļradi un apzīmējot to ar vienīgo vienojošo saukli «neromantiskā»? Un, ja šajā mūzikā vairs nav reālā un ideālā duālisma, vai var apgalvot, ka «labais un ļaunais, laime un ciešanas, dzīvība un nāve ir nedalāmi, vienoti», neatgādinot, ka šo pretstatu visasākā cīņa tieši nosaka mūsu laikmetu atspoguļojošās muzikālās dramaturģijas būtību? Dīvaini skan apgalvojums, ka «jaunā mūzika pauž it kā stihiski (pasvītrojums mans. — N. G.) materiālistisku dzīves uztveri». 

Ar to jaunās mūzikas ideoloģiskā bāze būtu «atbīdīta» uz renesanses vai baroka laikmetu, kad mākslā patiešām izpaudās stihiski materiālistiskā dzīves uztvere! #space

Nevar arī piekrist apgalvojumam, ka «klasiskās un romantiskās mūzikas paraugos redzamāku vietu aizņem liels skaits neitrālu detaļu, fons», «taču šodienas neromantiskos mūzikas strāvojumos šādu neitrālu detaļu skaņdarbā ir daudz mazāk». Jāaizrāda, ka mākslas darbā nedrīkst būt neitrālu detaļu. Ir sava izteiksmes līdzekļu hierarhija, bet kompozīcijas meistarība prasa iesaistīt ikvienu detaļu kopējā izteiksmībā un iztēlē. 

Mūzikā nav neitrālā fona, kāds var būt fotogrāfijā vai sienas krāsojumā. #space

Nekonkrēti, tālab patvaļīgi skan apgalvojums, ka tajos pašos «šodienas neromantiskās mūzikas strāvojumos (kādos? — N. G.) palielinās intonatīvas izteiksmības svars uz laika vienību, izteiksme atmet daudzvārdību un sabiezinās». Vai par šādām lietām var spriest, abstrahējoties no skaņdarba uztveres, tā iedarbības uz klausītāju? Domājams, ka vairuma koncertklausītāju pieredze neapstiprinās šo visai subjektīvo uzskatu par XX gs. mūziku. Vēl atzīmēsim dažas neprecizitātes. Ko var dot lasītājam tāds neskaidrs definējums (44. lpp. attiecībā uz igauņu autora K. Sinka sacerējumu) kā «skaidri saklausāmi gan dabas tēli, gan arī savdabīgs iracionālu izjūtu priekšmetiskojums asociatīvos mūzikas tēlos»? Izmantojot A. Sohora formulējumus par stilu, metodi un virzienu, A. Klotiņš nepievērš pietiekamu nozīmību ar jēdzienu «virziens» saistītai mākslinieka pasaules uzskata, idejiskās pārliecības izpausmei. 

Bez tā grūti novilkt robežlīniju starp vēsturiski progresīviem un vēsturiski reakcionāriem virzieniem mākslā. #space 

Būtu vietā padomāt par jēdziena «virziens» pareizu sasaistīšanu ar sociālistiskā reālisma jautājumiem, kuriem autors gan pievēršas sava raksta noslēgumā, bet necenšas to konkretizēt, runājot par Baltijas republiku mūzikas parādībām. Aizbildinoties, ka sociālistiskā reālisma estētiskā kategorija «attiecībā uz mūziku ir pavisam maz izstrādāta» (47. lpp.), A. Klotiņš atstāj savus vērtējumus bez skaidriem idejiskiem nopamatojumiem. Nerunājot par partejiskuma būtību mūzikas mākslā, netiek veltīta uzmanība analizējamās mūzikas sabiedriski audzinošajām, komunikatīvajām īpašībām, netiek pienācīgi ievērotas «mūzikas patērētāju» — plašo klausītāju masu intereses un spriedumi. A. Klotiņš ir viens no nedaudziem mūsu republikas muzikologiem, kas pilnīgi profesionalizējas pētnieciskajā un literārajā darbā. 

Un viņam jāuzstāda visaugstākās prasības pēc teorētiskās domas skaidrības. #upisgood #space 

Tādēļ mēs ilgāk apstājāmies pie viņa kļūdām, lai gan līdzīgas problēmas skar arī citi jaunie muzikologi, dažkārt nepietiekami pamatojot savus spriedumus, kuri tad paliek subjektīvi un empīriski. A. Klotiņu zināmā mērā savaldzinājusi viņa paša konstruētās shēmas vienkāršība: līdz piecdesmito gadu vidum latviešu mūzikā valdīja tradicionālisms, tās attīstība bija nobremzēta, bet, ienākot jauniem komponistiem, kuri pievērsās jauniem izteiksmes līdzekļiem, ienesa latviešu mūzikā vēl nebijušu valodu, sākas jauns laikmets tās attīstībā. Būtībā aina ir sarežģītāka. Nedrīkst mākslas attīstību vienādot ar informācijas uzkrāšanu laikmeta gaitā, ar zinātnes un tehnikas progresu. Caur cilvēka jūtu un domu pasauli mākslā vienmēr atspoguļojas sabiedrisko attiecību izmaiņas, sabiedriskās dzīves sarežģītie procesi. 

Tālab šodien latviešu mūzikā pastāv auglīgas tradīcijas un neauglīgs tradicionālisms, veiksmīgi «novāciju» piemēri un formāli eksperimenti, pastāv dažādi un atšķirīgi skaņu mākslas novadi — vieni vairāk, citi mazāk izkopti. #space 

Problēma — komponists un klausītājs, mūzikas daiļrade un tās uztvere — kļūst aizvien aktuālāka, un, nepieskaroties tai, grūti būs produktīvi risināt padomju mūzikas teorētiskos un estētiskos jautājumus. 
Kā mūzikas daiļradē, tā kritikā pie mums dažkārt izpaužas elitārās tendences, orientācija uz «virsējiem desmit tūkstošiem». Bet nedrīkst aizmirst V. I. Ļeņina slavenos vārdus sarunā ar K. Cetkinu: «... nav svarīgi arī tas, ko māksla dod dažiem simtiem, pat dažiem tūkstošiem no iedzīvotāju kopējā skaita, kas sniedzas miljonos.»1 

Nedrīkst aizmirst, ka nav augstāku uzdevumu mākslai un kritikai kā apmierināt plašu tautas masu estētisko badu ar «veselīgu rupju maizi». #upisgood #space #Q [V. I. Ļeņins]

Te vietā parunāt par kritikas lielāku atbildību dažos republikas mūzikas dzīves aktuālos aspektos. Nav normāli, ka mūsu komponistu operas daiļrade ievirzījusies galvenokārt pagātnes tematikā. Nesūdzēsimies, ka pēdējie mēģinājumi laikmetiskajā operas tematikā — M. Zariņa «Nabagu opera», O. Grāvīša «Audriņi» un «Sniegputeņos» — neguva pietiekami vispusīga novērtējuma, ieinteresētāka atbalsta. Bet kritika nav spējusi ietekmēt teātra māksliniecisko vadību, lai izmainītos tās nepiedodamā vienaldzība, pat neticība jaunai, netradicionālai tematikai, mūsdienīgiem darbiem. 

Šīs neuzticēšanās rezultātā komponistu intereses noslīd uz «pārbaudītiem ceļiem», uz teiksmām un pasakām. #upisgood #space

Bet tieši laikmetiskās tēmas mākslinieciski saistošs risinājums liekas būt galvenā ķīla publikas intereses pamodināšanai par jaunām operām, par operas mākslu vispār. Te stāvoklis atgādina dramatiskos teātrus, kuri tieši ar laikmetisko repertuāru pārvarēja zināmo krīzi, kas iezīmējās piecdesmitajos gados. Maz prasīga un tātad maz palīdzīga bijusi kritika attiecībā pret operetes teātri. No jaunā repertuāra tur parādās tikai dziesmu spēles, komēdijas ar muzikāliem numuriem, bet neviena operete ar klasiska tipa izvērstu muzikālu dramaturģiju Latvijā vēl nav radusies. 
Visai nekonkrēti un «apejoši» daudzās recenzijās tiek skarti vokālās meistarības jautājumi, kuri patiesi saviļņo plašas mūzikas mīļotāju aprindas. Publikai rūp gan jauno solistu izaugsme operā un operetē, gan vokālās izglītības stāvoklis republikas mācību iestādēs pēdējos gados. Kritika tikpat kā ignorē «vieglos žanrus» — estrādes dziesmas, to autorus un izpildītājus. Nav turpināta saruna, ko iesāka P. Pečerskis rakstā «Piezīmes par džezu»2, A. Klotiņš žurnālā «Māksla» par R. Paula dziesmām. Netiek analizētas ikdienā skanošas melodijas, kuru popularitāte dažkārt pelnīta, bet citkārt radusies neattīstītas gaumes ietekmē. Klausītājiem atliek pašiem spriest par dažādiem «jaunmodīgiem» tautas dziesmu pārveidojumiem, nereti nosodot kādu iedomātu «normatīvu» pārkāpumus, bet citkārt iecietīgi uzņemot patiesus sakropļojumus. #dysphemism Un popmūzikas propagandisti mūsu republikā? Jauno ieražu dziesmu meklējumi? Mūzika deju zālēs, restorānos, kafejnīcās, klubos, jaunatnes vakaros, skolu sarīkojumos — tas viss aktīvi iedarbojas uz dzirdi, veido priekšstatus par mākslu, ietekmē masu gaumi. 

Bet kritikas audzinošā loma prasa dziļāk, pilnīgāk aptvert visas sabiedriski nozīmīgas mūzikas dzīves parādības. #space
Partijas CX lēmumā aizrādīts, ka «daudzas grāmatas, izrādes, filmas, mākslas izstādes, skaņdarbi un koncertu programmas vispār paliek ārpus mākslas kritikas redzes loka»1. 
Padomju valsts izdod lielus līdzekļus jaunu skaņu mākslinieku audzināšanai, valsts un sabiedrības līdzekļi tiek iztērēti koncertdzīves organizēšanai, mūzikas propagandai. Kritikai te ir sava veida stimulējošas un kontrolējošas funkcijas. Bez kritikas dažādās mūzikas dzīves nozarēs draud iestāties pašplūsma, pārtrūkst saites starp mūzikas producētājiem un tās recipientiem. Būtībā ikkatram mūzikas dzīves pasākumam — koncertam, jauna darba iespiešanai, atskaņošanai, skaņu platei, muzikālā teātra pirmizrādei, jauna dziedoņa debijai u. c. — vajadzētu savu kritisku novērtējumu, atsauksmi, kas rosinātu sabiedrības uzmanību, kā arī orientētu mākslinieku viņa darbībā. Sevišķi nepieciešama šāda kritikas uzmanība #metonymy ir jauniem, topošiem māksliniekiem. Saprotoša, ieinteresēta, bet arī prasīga kritikas uzmanība #metonymy vajadzīga ikviena talanta, ikviena mākslinieka spēju produktīvai attīstībai. Par nožēlu, prese visai maz publicē kritiskus rakstus par mūziku. Pat «Literatūras un Mākslas» slejās šai mākslas nozarei atvēlēta tik neliela vieta, ka tur nevar atspoguļot visu republikas mūzikas dzīvi. Jāpiebilst, ka tāds ir vispārējais stāvoklis mūzikas kritikā Padomju Savienībā. Vienīgie centrālie žurnāli — «CoBeTCKan My3t>iKa» un «My3biKajibHafl SKH3Hb» — ir specializēti orgāni, kas apgaismo svarīgākos vispārējos teorētiskos jautājumus un tikai izcilākos mūzikas dzīves notikumus ar Vissavienības nozīmi. Pirmskara gados stāvoklis bija labāks. Tad koncertus sistemātiski recenzēja centrālais laikraksts «CoBeTCKoe HCKyccTßO» un sāka iznākt arī tikai mūzikai veltīts nedēļas laikraksts «My3biKajibHan ra3eTa». Protams, tagad mūzikas dzīve nesamērojami bagātāka un daudzveidīgāka un nobriedusi nepieciešamība pēc speciāliem preses izdevumiem arī daudzas republikās, tāpat pie mums Padomju Latvijā. Mūsu republikas laikrakstu slejās parādās daudzas lietišķas, vērtīgas recenzijas un apcerējumi par mūziku. Plašas erudīcijas argumentēta doma, graciozā izklāsta maniere aizvien nodrošina atsaucību Jēkaba Vītoliņa publicējumiem, spilgti publicistiskā ievirze, aktualitāte — O. Grāvīša rakstiem. Asi tēmēta sabiedriska mērķtiecība ir L. Kārkliņa spalvai, #metonymy ko raksturo sausāka, lietišķāka izteiksmes maniere. 

Vairāku kritiķu intereses «lokalizējas» kādā vienā noteiktā mūzikas dzīves jomā. #space

Par operu visvairāk rakstījis A. Darkevics un V. Briede-Bulavinova, par baletu T. Kuriševa, par koriem — S. Stumbre, Ņ. Bērziņa, V. Sams, par pianistiem — B. Briedē, V. Krastiņš, N. Fedorovskis u. c. Žēl, ka nevar minēt nevienu kritiķi, kas būtu specializējies vokālās mūzikas jautājumos. Paretam sastopam kritikas slejās L. Krasinskas, S. Vēriņas, L. Vidulejas vārdus. Savus pirmos soļus šai laukā iesāk jaunie — G. Pupa, V. Vītoliņš u. c. Krievu presē produktīvs autors ir pieredzējušais mūziķis P. Pečerskis, no jaunākās paaudzes — J. Voskresenska u. c. Tikai informatīvs raksturs ir E. Jofes korespondencēm par Rīgas mūzikas dzīvi centrālo laikrakstu slejās. 
Tomēr, pietrūkstot plašākas publikācijas iespējām, līdz šim mūsu mūzikas kritiķiem vēl pagrūti profesionalizēties žurnālistikas jomā. Visi rakstītāji strādā kādā citā pamatdarbā, kas viņiem dod iztikas līdzekļus, bet arī ierobežo laiku un spēkus, ko varētu veltīt kritikai. Tāda situācija rada zināmu pašplūsmu un nestabilitāti mūzikas dzīves atspoguļošanā, un to vēl pastiprina vispārējo laikrakstu redakciju darbinieku kompetences un ieinteresētības trūkums mūzikas jautājumos. 

Daudzos gadījumos arī mūsu mūzikas kritika nav savu uzdevumu augstumos, aprobežojoties ar mazliet «puķaini» pasniegtu informāciju, ar vispārējiem spriedumiem, ar jau popularitāti ieguvušu mākslinieku un komponistu slavinājumiem. #upisgood #space 

Jāatzīst, ka tādu «komplimentāru» kritiku nereti veicina paši «kritikas objekti» un mūzikas organizāciju vadītāji, ar aizdomību un neiecietību uztverot visu, kas nesaskan ar pašiem vēlamo. Protams, kritika var būt arī nepatīkama, un, lai tā patiesi kļūtu par virzītāju spēku (un tāda ir kritikas loma padomju dzīvē), vajadzīga lietišķība, takts un saprašana. Pirms pieciem gadiem žurnālā «CoBeTCKan My3biKa» publicētajā polemiskajā rakstā «Mocību miljons» V. Muške asi runāja par trūkumiem latviešu mūzikas kritikā un laikrakstu nostājā šajos jautājumos. Daudzējādā ziņā viņai bija taisnība, lai arī ne visos toreiz minētajos piemēros bija pareizi akcentēta to sabiedriskā nozīmība. 

Bet, pretstatot viņas līdzjūtību baudošos kritiķus un «nelabvēlīgos apstākļus», kuros tiem jādarbojas, koķetējot ar neticību, ka stāvoklis varētu izmainīties, V. Muške izvairās no trūkumu dziļākas analīzes. #space 

Arī šodien, kad daudz kas uzlabojies, mūsu mūzikas kritikā pastāv trūkumi, par kuriem atbildību nevar uzvelt uz organizatoriskiem apstākļiem, uz ārējiem darba faktoriem vien. Jāpadomā par kritikas profesionālo līmeni, ko nosaka sabiedriskā apziņa, teorētiskā bagāža, ar to saistītais analīzes asums, prasme izteikties. Un te būtu vietā parunāt par mūzikas zinātnes stāvokli, kas tieši ietekmē un nosaka arī mūzikas kritikas teorētisko līmeni. 
Ir izveidojušies trīs mūzikas zinātnes centri. Vecākais un arī visproduktīvākais no tiem — Jāzepa Vītola Latvijas Valsts konservatorija, kur gatavo jaunos muzikologu kadrus. Tur zinātniskā doma #metonymy risinās mūzikas teorijas, mūzikas vēstures, kompozīcijas katedrā un dažās izpildītāju katedrās, īpaši kordiriģēšanas un mūzikas pedagoģijas specialitātēs. Mūzikas estētikas jautājumi tiek risināti arī marksisma-ļeņinisma katedrā. Bez tam līdz 1966. gadam konservatorijā darbojās speciāls mūzikas zinātnes sektors, kura līdzstrādnieki savāca lielu kartotēku un sagatavoja publikācijai divas grāmatas. Viena no tām — «Dziesma cīņā» satur materiālus par latviešu mūziķu darbību Lielā Tēvijas kara laikā. Par konservatorijas zinātniskā darba vērienu liecina daudzās aizstāvētās un sagatavotās disertācijas. 1972. gadā konservatorijā strādāja 10 speciālisti ar zinātniskiem grādiem, no tiem viens mākslas zinātņu doktors. Blakus jau agrāk minētajiem pētījumiem atzīmēsim vēl dažas konservatorijā risinātas tēmas: «Latviešu operas teātra vēsture» (S. Vēriņa), «Latviešu mūzikas kritikas vēsture» (0. Grāvītis), «Viens no pirmajiem latviešu mūzikas zinātniekiem — Straumes Jānis» (L. Krasinska), «Latviešu padomju baletu mūzika» (J. Voskresenska), «Polifonija latviešu mūzikā» (J. Mediņš), «Padomju Latvijas simfoniskā mūzika» (L. Kārkliņš), «Latviešu kora balāde» (Dz. Kļaviņš), «Muzikāli estētiskie uzskati Latvijā 19. un 20. gadsimtu mijā» (L. Lūse) un daudzas citas. Uzmanību saista daudzu pētījumu laikmetiskā ievirze. 
Konservatorijā sāka veidoties arī latviešu muzikālā memuāristika. Atrastie un iespiešanai sagatavotie Jāz. Vītola memuāri paver dažu nepazītu lappusi Pēterburgas mūzikas dzīves vēsturē, apgaismo viņa mākslinieciskās vientulības sajūtu buržuāziskajā Latvijā. A. Viļumaņa atmiņas par darbu latviešu mūzikas teātrī un Jēk. Mediņa grāmata «Silueti» atspoguļo ievērojamo mākslas darbinieku dzīves pieredzi, kaut arī diezgan sašaurināti un nepilnīgi. Nav iespējams uzskaitīt visas konservatorijā radītās mācību grāmatas un dažādos mācību palīglīdzekļus. 50. gadu sākumā L. Krasinska un V. Utkins uzrakstīja «Mūzikas elementāro teoriju» — vienu no labākām šāda veida grāmatām Padomju Savienībā, kas piedzīvojusi jau piecus izdevumus latviešu un krievu valodā. Piecdesmitajos gados radās arī pirmais kolektīvais darbs par mūzikas vēsturi — «Latviešu mūzikas hrestomātija» trijos sējumos. 
Solfedžo, harmonija, polifonija, kora literatūra, muzikālās audzināšanas, kordiriģēšanas, klavieru, stīgu un citu instrumentu spēles metodiskās problēmas — lūk, mācību procesa nozares, kas atspoguļotas daudzos un dažādos konservatorijas pedagogu darbos. No pēdējo gadu lielākiem darbiem vēl gribas īpaši atzīmēt L. Garūtas «Harmoniju», L. Krasinskas grāmatu «Padomju mūzikas literatūra», L. Kārkliņa vadībā sastādīto kolektīvo mācību grāmatu par skaņdarbu analīzi. Konservatorijā iekrātā pieredze un mācību spēku līdzdalība atļāva noorganizēt 1970. gadā Republikas metodisko kabinetu, kas, vēršot savu darbību plašumā, nodrošina visu republikas mūzikas mācību iestāžu metodiskā darba koordināciju. Konservatorijas zinātniski metodiskās domas #metonymy ierosmē septiņdesmitajos gados uzsākta zināma mācību procesa pārkārtošana kompozīcijas-teorijas fakultātē. Vēsturiskās secības ievērošana teorijā, sākot ar melodiju, polifoniju, pēc tam harmoniju un analīzi, mūzikas vēstures procesu sinhronizēta apgaismošana — uz tādiem principiem tagad balstīsies nākamo mūzikas vēstures un teorijas speciālistu profesionālā sagatavošana. Sava nozīme te ir arī studentu zinātniskajai biedrībai un individuāliem darbiem pedagogu vadībā, kas musu konservatorijā sākas jau no pirmā kursa. Daudzi studentu diplomdarbi kļuvuši par pamatu tālākai zinātniskai izstrādei un disertācijām, piemēram, V. Lindenbergas darbs par B. Britenu, G. Pupas — par mūzikas semiotiku u. c. 
Par nožēlu, konservatorijas pedagogu zinātniskie darbi visai maz publicēti. Nedaudzas grāmatas izdevusi izdevniecība «Liesma», bet vairums darbu publicēts tikai fragmentu veidā «Latviešu mūzikas» krājumos. 
LPSR Zinātņu akadēmijas sistēmā produktīvi darbojas Valodas un literatūras institūta Folkloras sektors. Kā jau minēts, kopš 1960. gada tā muzikālo daļu vada J. Vītoliņš. Folkloras sektoram daudz vērtīgu publikāciju, ierakstu fondi tiek bagātināti ar ikgadējām ekspedīcijām, savāktie materiāli sistematizēti un pētīti. Kopš 1967. gada tajā pašā institūtā nodibinātais Mākslas teorijas un vēstures sektors ar muzikologu grupu vēl atrodas sava darba formu meklēšanas stadijā. Tur tiek veikts dažāds, galvenokārt vēsturiskas ievirzes darbs. Pie pabeigtiem pieskaitāmi V. Muškes pētījums par Jāz. Vītolu kā mūzikas kritiķi, V. Briedes-Bulavinovas un L. Vidulejas disertācijas par latviešu operas vēsturi. A. Klotiņš pievērsies mūzikas estētikas problēmām un Alfrēda Kalniņa daiļrades pētīšanai, bet G. Pupa — mūzikas socioloģijai. Abu šo jauno muzikologu zinātniskie vadītāji ir Maskavas institūtu zinātnieki. 
Mākslas teorijas un vēstures sektoram publikāciju vēl nav bijis, bet tā zinātniskie līdzstrādnieki uzstājušies presē ar saviem darbiem. Ārpus zinātniskiem centriem noris mūzikas publicista un kritiķa A. Darkevica darbs pie monogrāfijas par Emīlu Dārziņu. Komponistu savienības Mūzikas kritikas sekcija nevada pētniecisko darbu. Tai piemīt sabiedriskas organizācijas funkcijas aktuālu jautājumu apspriešanā, teorētisko konferenču rīkošanā, redakcijas kolēģiju izveidošanā. Tā kritikas sekcija rūpējas par «Latviešu mūzikas» krājumu, daudz palīdzēja LME muzikālās daļas sagatavošanā, dažādu grāmatu izdošanā. Visai nozīmīgas kļuvušas ikgadējās starprepublikāniskās konferences. Latvijas, Igaunijas un Lietuvas mūzikas zinātniekiem pēdējos gados aizvien kuplākā skaitā pievienojas arī pārstāvji no Baltkrievijas, Maskavas, Ļeņingradas. Dažas konferences bija veltītas speciāliem jautājumiem — mūsdienu operas problēmām (Rīgā, 1970. g.), muzikālās izglītības uzdevumiem (Viļņā, 1971. g.) u. c. Mūzikas zinātnieku darbības impozantais vēriens, laikmetisko tēmu lielais īpatsvars neizslēdz vēl zināmas nepilnības pētnieciskā darba nostādnē. Krājumos «Latviešu mūzika» un citos zinātniskos publicējumos diezgan daudz ir teorētiskā ziņā sašaurinātu, tehnoloģisku rakstu, kuros risina vairāk amata nekā mākslas jautājumus. Vāji tiek apgaismotas mūzikas estētiskās īpašības, tikpat kā netiek risinātas bezgala nozīmīgās problēmas par sociālistisko reālismu mūzikā. 
Runājot par zinātnes un kritikas mijiedarbību, pazīstamais padomju muzikologs prof. L. Mazels lieti atzīmē 1, ka zinātnes pareizai funkcionēšanai kritika nav mazāk vajadzīga kā kritikai — zinātne. Ja īstai zinātnei jāizstrādā un jāatklāj #metonymy aizvien jaunākas un pilnīgākas mākslas darbu analīzes metodes, tad tikai kritika, «apbruņojusies» ar šiem zinātnes instrumentiem, spēj pārbaudīt praksē to īsteno vērtību un nozīmību attiecībā uz mūzikas dzīves parādībām. Ja nenotiek šādas kritikas pārbaudes, ja tādā veidā zinātnieku atklājumu nepārbauda dzīvē, praksē, tad zinātnei draud viltus akadēmiskums, noslēgtība, neauglība. 

Padomju mūzika ir sasniegusi augstu brieduma pakāpi, pēdējos gados tās attīstība noris apbrīnojamā saskaņā ar sabiedrības augstākām interesēm. #upisgood #space 

Gribas vēl citēt izcilā dzejnieka A. Tvardovska vārdus, ko viņš teica PSKP XXI kongresā par mākslas augsto misiju: 
«... ikviena īstenība prasa sava apstiprinājuma un nostiprinājuma, un, kamēr tā vēl neparādās mākslas tēlu atspoguļojumā, tā it kā nav vēl gluži pilnīga un nevar pilnā spēkā ietekmēt cilvēku apziņu.»1 

Un kritika, zinātnes ieročiem apbruņota, te stājas mākslai līdzās, stiprinot tās iedarbību uz cilvēku psihi, dvēselisko satvaru, ietekmējot viņu domāšanu un raksturu. Protams, ikvienā konkrētā brīdī viena komponista daiļradē vai arī visas tautas kultūrā var būt pretstatu cīņa, grūtības, kļūdas. Te arī kritikai pieder svarīga, pat pirmšķirīga loma. Kritikai jāiztulko konkrētā mūzikas parādību būtība, kritikai jāaudzina masu auditorijas gaume, lai visnotaļ mazinātu banalitātes, mietpilsonības, kropluma ietekmes iespējas uz cilvēkiem. Spēcīgs un pārliecinošs kritikas vārds te ir pārbaudīts ierocis. Padomju mūzikas kritikai ir daudz sasniegumu, liela pieredze un tradīcijas. Tas viss apliecina mūzikas kritikas sabiedriskās funkcijas, tās sociālo nozīmību, pildot savu galveno uzdevumu — tautas estētisko audzināšanu. 

1 CoBepmeHCTBOBaHHe kphthkh — Hama očman — «CoBeTCKaa My3biKa», 1972, N2 4, c. 6. 
27 “Latviešu Mūzika” nr. 10 (1973) | A. Klotiņš
Arnolds Klotiņš 
FOLKLORAS INTERPRETĀCIJA UN MŪZIKAS SATURS 
(Kulturoloģiska eseja) 
Visai daudzu faktoru komplicēts kopums piešķir dažādu tautu un laikmetu skaņu mākslai to savdabīgo valdzinājumu, ko varam dēvēt par mūzikas nacionālo iedabu vai — attiecinot uz atsevišķu komponistu daiļradi — par mūzikas nacionālo stilu. Tajā arvien savijas tradīcijas ar aktuālo, nacionālā muzikālā apziņa ar šķirisko, laikmeta vispārējās stilistiskās tendences ar atsevišķo radošo personību individuālajām un folkloras specifiskajām īpatnībām, katras nācijas savdabīgā psihiskā struktūra ar to, ko tā asimilē no citām tautām. Nacionālais stils nav nemainīgs, katrs atsevišķais to veidojošais elements var vēstures gaitā iegūt gan lielāku, gan mazāku īpatsvaru, un nācijas dzīves attīstība arvien rada arī jaunus nacionālā stila vaibstus. Tomēr ikvienas tautas nacionālās mūzikas attīstībā ir kāds sevišķi noturīgs faktors, kas kļūst par kopēju pamatu daudziem vēsturiski atšķirīgiem nacionālajiem stiliem. Tā ir folklora. No pirmā acu uzmetiena varētu likties, ka visi komponisti, kuri savā jaunradē izmanto tautas mūziku, tās intonācijas, ritmus vai žanrus, ar to izsaka vienu un to pašu. 

Dziļāk nepadomājot, mēs gluži vienkārši sakām, ka viņu mūzikai piemīt nacionāls kolorīts, ka tā ir tautiska, latviska utl., un tas, protams, ir pareizi. #space 
Taču neaizmirsīsim, ka folkloras traktējums mēdz būt ļoti dažāds, ka vienu un to pašu tautas mūzikas elementu iesaistīšana atšķirīgos daiļrades stilos un virzienos var izraisīt (līdzās nacionāli iekrāsotai mākslinieciskās formas savdabībai) arī pilnīgi atšķirīgu estētisko saturu. Vai vācu tautas mūzikas elementu izmantošana Bēthovenam un Māleram izsaka vienu un to pašu? Pat viena laikmeta komponistiem — Rahmaņinovam un Stravinskim — krievu folkloras interpretācija veido pilnīgi dažādas mākslinieciskas koncepcijas, saturiski dažādus nacionālos stilus. Īsi sakot, nav nevienas tautas, kuras profesionālajai mūzikai būtu raksturīga vienmēr vienāda attieksme pret folkloru, viens nemainīgs nacionālais stils. 
V. I. Ļeņins runāja par divām kultūrām katrā nacionālā kultūrā un parādīja, ka kapitālisma apstākļos tur cīnās divas ideoloģiski asi pretstatītas tendences. Ir saprotams, ka sociālistiskajā kultūrā, kurai piemīt ideoloģiski vienota virzība, nav raksturīgi viens otru izslēdzoši idejiskā satura risinājumi mākslas darbos. Bet te vienota pasaules uzskata ietvaros arī, protams, veidojas daudzas atšķirīgas mākslinieciskās koncepcijas, ir vērojama arī dažāda tautas mākslas tradīciju interpretācija. Varam teikt: cik kādas tautas mūzikā ir idejiski estētisku strāvojumu un oriģinālu radošu personību, tik tajā ir arī dažādu attieksmju pret folkloru un šajā nozīmē arī atšķirīgu nacionālā stila risinājumu. Šie risinājumi, to attīstība un nomaiņas izsaka ļoti daudz par estētisko ideju virzību atbilstošajā mūzikas kultūrā, un, ja šādi izprasta nacionālā stila spogulī aplūkojam latviešu mūzikas attīstību — šoreiz it īpaši tās padomju periodu —, tad varbūt tur saskatām arī ko agrāk nepamanītu. Bet vispirms jāparaugās, kad un kā profesionālas mūzikas nacionālais stils nāca pasaulē. 
Tas pamazām sāka iezīmēties līdz ar nācijas un nacionālās apziņas veidošanos, un tādēļ tā pirmsākumi dažās lielākajās tautās saredzami jau Renesansē. Taču nacionālā savdabība kā īpašs mērķis pirmo reizi pilnā spēkā tika izvirzīta 19. gs. sākuma muzikālajā romantismā. Napoleona karu dārdiem noklustot, kad nacionālās apvienošanās un pašnoteikšanās karogus sev šūdināja arvien jaunas Eiropas tautas, #metonymy arī mūzika vairs nevarēja palikt pie 18. gadsimtam raksturīgā «vispāreiropejiskā» klasiskā piegriezuma. 

Protams, arī agrāk — Baha, Hendeļa, Haidna u. c. komponistu mūzikai piemita zināma tautiska zemaugsne, jo tā sevī iekausēja toreizējo vadošo Eiropas muzikālo kultūru savdabību un demokrātiskās tradīcijas. #space 

Taču līdzās tautiskumam, kura dzinējspēks ir demokrātisms, tagad savas pretenzijas skaļi pieteica arī nacionālais raksturīgums, kura noteicošais faktors bija patriotisms, — Bēthovena mākslas centrā vēl bija sava laika pilsonis vispār, bet Vēbera operu tēli, Šūberta, Šopēna un viņu sekotāju liriskie personāži ir jau noteikti un savdabīgi nacionāli raksturi. #space 

Visur, kur nacionālajai kustībai bija demokrātisks raksturs, mūzikas tautiskais un nacionālais elements saplūda un kļuva gandrīz par sinonīmiem. 
Sakņodamies folklorā, kā arī savas zemes vēstures un kultūras tradīciju atjaunotā izgaismojumā, mūzikas nacionālais stils kļuva par tautu pašapziņas sastāvdaļu — it īpaši tur, kur nacionālā valstiskuma veidošanos kavēja lielās monarhistiskās impērijas. Pietiek atcerēties Erkela, Smetanas, Dvoržaka un citu komponistu misiju savu tautu nacionāli demokrātiskajā cīņā pret Habsburgu Austriju. 

Šādā situācijā nacionālais stils kļuva par mūzikas un politiskās cīņas saskares zonu. #space 

Šūmanis rakstīja, ka Krievijas patvaldniekam Šopēna darbi nozīmējot «ziediem piesegtus lielgabalus», un vēl 1904. gadā Rīgā Sibēliusa pazīstamā simfoniskā poēma «Somija», apmānot carisko cenzūru, kāda koncerta programmā tika iespiesta ar šifrētu neitrālu nosaukumu — «Impromts» (protams, tas neesot kavējis brīvdomīgos rīdziniekus pēc atskaņojuma sarīkot ovācijas). Bet pie nacionāla stila šūpuļa nostājas arī romantiskais komplekss. 
Romantiķu interesei par folkloru un tautas senatni jau no paša sākuma bija arī cits — daudz romantiskāks aspekts. Jaunais, buržuāziskais 19. gadsimts atnesa jaunu, racionālistisku civilizāciju. Cilvēku savstarpējās attieksmes, ko arvien vairāk sāka regulēt pirkšanas un pārdošanas princips, zaudēja kādreizējo dabiskumu, organiskumu (un šķietamo idilliskumu). Cilvēka individualitātes emancipēšanās galu galā bija atrāvusi atsevišķu personību no pirmatnējas sakļautības ar līdzcilvēku kopumu — t. i., satrūka tās patriarhālo ieražu, morāles, reliģiski tikumisko priekšstatu utt. saites, kas lielā mērā bija regulējušas cilvēku attiecības aizgājušajos pirmsburžuāziskajos laikmetos un likās esam piešķīrušas viņu savstarpējai satiksmei nepieciešamo siltumu un dabiskumu. 
«Brīvās konkurences sabiedrībā atsevišķs cilvēks parādās kā atbrīvots no dabiskiem sakariem utt., kas iepriekšējos vēsturiskos laikmetos to padarīja par noteikta, ierobežota cilvēku konglomerāta piederumu.»1 
Satrūkstot šiem «dabiskajiem sakariem», personība zaudēja arī tautisko, stihiski objektīvo pasaules skatījumu, ko tik naivā nešaubībā pauda senās tautas mākslas gars un ko lakoniski formulē folklorai piemītošās estētikas pamatprincips: «es» un «pasaule» ir nešķirama identitāte.2 Savās galējās konsekvencēs šis process personību nostādīja pret sabiedrību un dabu, iedvesa tai vientulības un atsvešinātības izjūtu. Tā Šūmaņa un Berlioza mūzikas baironiskajiem personāžiem tiklab dabas varenība, kā tās idilliskais piemīlīgums ir tikai kontrastējošs fons, kurā reljefi izdalās viņu vientulība un refleksija («Manfrēds», «Fantastiskā simfonija», «Harolds Itālijā»). Ne Alpu mirdzošās ledus gāles, idilliskie ganāmpulku zvārguļi un gana stabules pastorālā dziesma, ne arī pirmatnēji vienkāršās tautas skaistā sadzīve — nekas no tā viņos neraisa dzīves pilnskanīguma izjūtu, bet vienīgi dīvainas un nekad neremdināmas ilgas pēc saplūsmes ar šo dabu un ilūziju par iespējamību atkal iekļauties pirmatnēji dabiskajās cilvēku attiecībās, kuras kādreiz ir bijušas (bet nu vairs nav!) visu mirstīgo daļa. Citiem vārdiem, šo personības jauno situāciju, šo principiāli jauno cilvēka koncepciju romantiskā mūzika fiksēja šādā savdabīgā formā — proti, saskaldītas subjektīvās apziņas neremdināmās ilgās pēc kādas ideālas objektivitātes un viengabalainības. Šo pēdējo romantiķi savā laikmetā neatrod. Sava laika īstenība viņus neiedvesmo nekādam viengabalainam, harmoniskam dzīves skatījumam, nekādai visu līdzcilvēku, tautas un cilvēces kopuma izjūtai, un ne velti Hēgelis sava laika cilvēkā konstatē visdziļākā antagonisma ieviešanos starp individuāli psiholoģisko estētisko apziņu un tautas dzīves «substanciālo saturu». Tādēļ viņi pievēršas citiem laikmetiem, tām pagātnes dzīves formām, kurās sabiedrību raksturoja «dabisks kolektīvisms» (K. Markss), cilvēka dzīvei piemita pirmatnējs pamatīgums un apziņa nebija zaudējusi sākotnējo sakļautību ar visu dzīves izpausmju pilnskanīgo ansambli. Kā draudzīgu un iedrošinošu sveicienu no turienes — no šī šķietamā zelta laikmeta romantiskie komponisti uztver folkloru. Tieši tautas senajā mākslā viņi pamatoti saskata (un arī idealizē) stihiski objektīvu, viengabalainu un «pirmatnēji laimīgu» dzīves skatījumu un apziņu. Pievēršanās folklorai izauga no ilgām pēc šādas apziņas. Jau sākot ar vienu otru Bēthovena sonāti ļoti plaši ieviesās paņēmiens izmeklētām krāsām harmonizēt tautas vai tautiskā garā veidotu melodiju, lai izteiktu izsmalcinātas dvēseles lieglaimi saskarsmē ar lauku dabas un sadzīves valdzinošo vienkāršību.1 Vai tas nozīmē, ka, romantiskā stilā ietverot folkloras materiālu, 
mūzika tik tiešam atkal vēstīja, ka «es» un «pasaule» ir identiski, t. i. atveido to estētisko uztveri, kas bija raksturīga kapitālisma civilizācijas neskartajiem tautas slāņiem pagātnē vai, teiksim, vēl bija saglabājusies kāda klusāka dabas nostūra iedzīvotāju vidū? Ne vienmēr, — tāpat kā pievēršanās viduslaiku tēmām citās mākslās nenozīmēja reālistisku vēstures izpēti, bet gluži vienkārši romantisko ideālu izteikšanas veidu. Līdzās patiesīgiem tautas tēliem mūzikā (piemēram, operās), kuri nāca drīzāk no sava laika īstenības un tika atveidoti arī bez folkloras starpniecības, romantiskais nacionālais stils, izmantojot folkloru, pauda pirmām kārtām tikai romantiskas ilgas pēc šī tautas dzīves objektīvisma. Sava laika emancipētajai individualitātei pat estētiskās apziņas sfērā bija grūti saplūst ar aizgājušo kolektīvo dzīves formu pasaules skatījumu. 
Tādēļ romantisma liriskajās lappusēs reizē pat ar vislielāko jūsmu, ko spēja izraisīt folkloras idealizācija, bieži skan līdzi arī it kā kāda skumja stīga — nepārvarēta distances izjūta starp lirisko personāžu un faktisko tautas dzīvi, sava veida variants romantiskajam duālismam starp īstenību un ideālu, personību un kopumu. #space
Viegli saprast, ka tautiski objektīvo dzīves skatījumu romantisma mūzikā simbolizēja pirmām kārtām senākās — lauku iedzīvotāju mūzikas kolorīts. Pilsētas folklora ienāca profesionālajā mūzikā it kā negribīgāk un sākumā tikai pašās attīstītākajās kultūrās — varam atzīmēt Vīnes sadzīves mūzikas lomu Šūberta un citu komponistu daiļradē, kuru dzīve ritēja Austrijā. Turklāt arī pilsētnieciskajās dziesmās un dejās toreiz netrūka senās lauku dzīves smaržu un krāsu. Tā, piemēram, lai gan ir noskaidroti autori gandrīz visām verbunkoša stila melodijām, ko izmantojis F. Lists «Ungāru rapsodijās» un J. Brāmss «Ungāru dejās», — tie pa lielākajai daļai ir nepazīstami 19. gs. ungāru komponisti diletanti —, tomēr, kā raksta B. Bartoks, senā ungāru ganu dziesma ir šī 18. gs. rekrūšu mūzikas stila (verbunkoša) tiešākā priekštece un viens no avotiem.1 Daudzi 19. gs. komponisti tomēr raudzījās nelabvēlīgi uz pilsētas folkloru — raibās stilistiskās izcelsmes dēļ tā bieži nešķita piemērota nacionāli romantisku ideālu izteikšanai. To ignorēja arī visfolkloriskākā 19. gs. mūzikas strāva — krievu Varenās kopas komponisti, un te par iemeslu J. Kremļovs min zemnieku demokrātijas ideju vadošo lomu Krievijas sabiedriskajā dzīvē šo komponistu estētiskās formēšanas laikā.2 Čaikovskis pirmais plaši ievadīja krievu pilsētas folkloras intonatīvo sfēru profesionālajā mūzikā, bet par to viņš saņēma neskaitāmus netaisnus pārmetumus muzikālajā kosmopolītismā, estētiskā neizvēlībā utt. 

Tomēr jāatzīst, ka arī pēc Čaikovska nacionālā un senatnes kolorīta radīšanā 19. gs. mūzikai (kā arī tās tradīcijām mūsu gadsimtā) visvairāk iespēju ir snieguši senākie folkloras slāņi. #space 

Būdama ar saturā plašāku folkloras bāzi, arī Čaikovska daiļrade vēl vēsta par to, cik mokoši un galu galā nerealizējami ir šie centieni saplūst ar tautiski objektīvu dzīves uztveri. Par to liecina vēl arī populārais Čaikovska 4. simfonijas fināls (gan autora programmatiskais skaidrojums, gan pati mūzika), lai arī Čaikovska daiļradē psiholoģiskā reālisma metode ir pārsvarā pār romantisko. 

Liriskais varonis, kurš cenšas sakļauties ar vienkāršās tautas dzīves izjūtu viņas prieku virpulī, tomēr ik uz soļa sajūt savu atsvešinātību. #space 

«Ak, cik viņiem ir jautri! Cik viņi ir laimīgi, jo visas viņu izjūtas ir tiešas un vienkāršas!» Tā Čaikovskis raksta fināla satura izklāstā vēstulē N. fon Mekai un, labi sajuzdams, ka patiesi optimistisks iznākums te ir neiespējams, nobeidz savu skaidrojumu ar šādu vienkāršotu atrisinājumu: «Priecājies ar svešu prieku! Dzīvot tomēr var.» 

Arī mūzikas bezrūpīgajā svētku līksmē laiku pa laikam ielaužas gan draudīgā likteņa tēma, gan izmantotās tautas meldijas hromatizēti, subjektīvi psiholoģizēti varianti. #space 

Optimistiskais noslēguma «uzrāviens», kura psiholoģiskais patiesīgums ne reizi vien ir ticis apstrīdēts, vismaz šajā aspektā izraisa ārišķīgi uzspiesta problēmas risinājuma iespaidu. 
Ja romantiķi neļāva baudīt tautiski objektīvo dzīves izjūtu mūzikā kā realitāti, kā atgūtu paradīzi, #reph bet sniedza to kā ilgu un sapņu priekšmetu, tad to tomēr nevar atzīt par viņu trūkumu. Drīzāk gan otrādi. Ar to viņi pauda patiesību par cilvēka personības situāciju buržuāziski racionālistiskajā civilizācijā. Ilgotais tautiski objektīvais dzīves skatījums un apziņas viengabalainība kļuva par vienu no vērtīgākajiem romantiskās (un ne tikai romantiskās) mākslas ideāliem, un šis ideāls lika atskatīties ne tikai uz pagātni. Tas nemitīgi atgādināja par individuālistiskās apziņas un kultūras ierobežotību un aicināja to pārvarēt nākotnē — kādā jaunā universāla, kolektīva dzīves skatījuma formā. 

Romantiskā attieksme pret folkloru ir tik lielas uzmanības vērta, tādēļ, ka šī attieksme dažādos pārveidojumos un variantos ietekmēja Eiropas tautu mūziku cauri visam 19. gadsimtam, veidojot t. s. nacionālā romantisma virzienus dažādās zemēs, un tās 
iespaids turpinājās vēl vismaz līdz mūsu gadsimta vidum. #space 

Liekas, ka šis iespaids līdzās citiem avotiem ir stimulējis individuāli raksturīgā nacionālā stila veidošanos arī mūsu — Alfrēda Kalniņa, Jāzepa un Jāņa Mediņu mūzikā un tā pieskārienu izjūt pat arī Jāņa Ivanova agrīnajās Latgales tematikas solodziesmās, dažā Lūcijas Garūtas opusā un arī vēl citu latviešu komponistu daiļradē, kuri izauga mūsu gadsimta pirmajos gadu desmitos. Ja neaizmirstam sabiedriski politiskās un kultūras dzīves gaitas jūtamo nokavējumu 19. gadsimtā un 20. gadsimta sākumā Latvijā (it īpaši Latgalē!) salīdzinājumā ar lielajām Rietumeiropas tautām, tad šāda «nosebošanās» neliekas vis paradoksāla, bet īsti likumsakarīga un savu laiku izteicoša. Tā tas ir arī citu tautu mūzikas kultūrās, kuru attīstību ir kavējusi relatīva vēsturiskā atpalicība. 
Ne visi 19. gs. komponisti — romantiķi mokoši pārdzīvoja duālismu starp sava laika cilvēka individuālo apziņu un folklorā fiksēto objektīvo dzīves skatījumu. 

Tādu vidū bija tikai visdziļāk jūtošie un vistālāk redzošie talanti. #space

Daudzi gluži vienkārši centās mākslā atdzīvināt tautisko dzīves izjūtu, romantiski idillizējot un idealizējot pirmskapitālistiskās dzīves formas un visu ar tām saistīto — lauku ainavu un sadzīvi, folkloru, senatnes atribūtus utt. Šis idilliskais tautas un senatnes skatījums arī ļoti ilgi baroja Eiropas zemju mūzikas nacionālo stilu, jo, kā zināms, aizejošās dzīves formas vai to elementi praksē saglabājas ļoti ilgi, un vēl jo ilgāk tie saglabājas ļaužu apziņā. Mūzikā ārkārtīgu popularitāti ieguva idealizēti dzimtās dabas tēli, pastorālas ainavas, pati objektīvi vērojošā un šinī nozīmē tautiskā dzīves uztvere. 

Turklāt estētiskais te tika cieši satuvināts ar ētisko — idillisko dabas tēlu piemīlība un tautiskā skatījuma iekšējais harmoniskums nozīmēja arī nepārprotamas ētiskas vērtības. #space 

Šāds idilliski romantisks nacionālais stils mākslinieciski visspilgtāk ir izteicies lielā norvēģu komponista E. Grīga mūzikā. levērojams īpatsvars tam ir arī mūsu Alfrēda Kalniņa valdzinošajā lirikā — bieži idilliskums ir skaņdarba pamatnoskaņa, un dažkārt vārds «idille» likts arī opusa virsrakstā. 
* * * 
Lai cik redzama loma Eiropas 19. gs. mūzikas tradīcijās piederēja romantiskam folkloras traktējumam, tas, protams, nebija vienīgais tautas mākslas interpretācijas paņēmiens. Pievēršanos folklorai sekmēja arī revolucionāri demokrātisko ideju lielā popularitāte progresīvi domājošo mākslas darbinieku vidū, un te dzima prasība parādīt tautas mākslas skaistumu ne romantiskā distancē, bet — kā vienkāršo ļaužu slāņu aktuālās dzīves vērtību. Folkloriskā pasaules skatījuma objektivitāte un ētiskais spēks izvirzījās par demokrātisko aprindu sociālās pašapziņas faktoru. Nebija arī tālu jāmeklē, lai tautas mentalitāti reālistiski tvertu profesionālajā mūzikā, — 19. gadsimtā folklora vēl daudzās zemēs dzīvoja pilnasinīgu dzīvi, tās radītāju vitalitāte un garīgais stiprums visuzskatāmāk tipizējās un izpaudās sadzīves žanros, un, domāju, tādēļ pirmām kārtām šo žanru īpašību vispārinājums daudzajās dejās simfoniskajam orķestrim vai atsevišķiem instrumentiem, sadzīves skatos operās, kā arī koru mūzikā veidoja reālistiska folkloras traktējuma lielākos sasniegumus. Daudzas Lista, Šopēna, Smetanas, Dvoržaka mūzikas lappuses tam var sniegt skaistākos piemērus. Tādi atradīsies arī Andreja Jurjāna, Alfrēda Kalniņa un citu latviešu komponistu klasiķu partitūrās. 
Viena otra 19. gs. meistara daiļrades attīstības gaitā folkloras traktējums ar laiku jūtami iegūst arvien reālistiskākus vaibstus. Te sava loma bijusi arī individuāli psiholoģiskiem iemesliem: sākotnēji saskaroties ar savas tautas folkloru, komponists nereti šo viņam jauno un maz pazīstamo estētisko vērtību pasauli tērpj romantikas oreolā, bet, sasniedzot mākslas briedumu un dziļāk iepazīstot folkloru kā savas jaunrades materiālu, viņš to spēj tvert visā tiešamībā, dzedri skaidrā un reālistiskā skatījumā. #space Tāda attīstība katrā ziņā saskatāma Grīga un Dvoržaka attieksmē pret folkloru. Lista daiļrades ceļš šai aspektā ir vēl komplicētāks, un to nāksies skart vēl, arī runājot par 20. gs. folkloriskajiem strāvojumiem. 

19. gadsimtā romantisku folkloras interpretāciju ierobežoja par labu reālismam arī klasiskās muzikālās domāšanas tendences, kuras nekad pilnīgi neizzuda, stipri ietekmēdamas, piemēram, Brāmsa daiļradi, un jau uz 20. gs. mūzikas sliekšņa tās savdabīgi izpaudās arī Pēterburgas komponistu skolā, kura, kā zināms, izauklēja arī Jāzepa Vītola mākslu. #space 

Klasiskā muzikālā domāšana — šī vārda plašā nozīmē — tver tautas mūzikas elementus pirmām kārtām ne poētiski programmatiskā aspektā, bet biežāk kā materiālu arī specifiski muzikālai izstrādāšanai, nebaidoties zaudēt tā sākotnējo literāri asociatīvo saturu, bet toties atsedzot folkloras parauga iekšējās tēlainās un formas veidošanas iespējas. #space

(J. Vītola variācijas klavierēm par «Ej, saulīte, drīz pie dieva» tēmu ir tam spilgts piemērs.) Klasiski virzītai muzikālai domāšanai piemītošais emocionālā un racionālā elementa līdzsvars jau dabiski ir tuvāks reālistiskai metodei nekā romantismam raksturīgā nesamērība starp tiem. #space 

Kopumā, kā redzam, 19. gs. Eiropas profesionālajā mūzikā pilnveidojās paņēmieni arī reālistiski tiešam, nevis romantiski atsvešinātam folkloriskās dzīves izjūtas atveidojumam sava laika skaņdarbos. Balstoties uz šiem paņēmieniem un Gļinkas ģēnija veikumu, 19. gs. krievu nacionālajā mūzikā ar laiku radās komponisti, pat vesels daiļrades virziens, kurš, figurāli izsakoties, seno folkloras garu tomēr spēja izsaukt un pilnīgi materializēt. 

Ja romantiskais nacionālais stils, kā redzējām, nesniedza patiesīgu tautiskās mentalitātes atveidojumu, bet gan pirmām kārtām romantizētu priekšstatu par to sava laika inteliģences prātos, tad tautiskās dzīves uztveres autentiskam ietvērumam nesalīdzināmi tuvāk pienāca Varenās kopas komponisti. #space 

Radikālākais un savā ziņā izņēmums viņu vidū bija Musorgskis, kuram tautiska dzīves izjūta mūzikā vairs nav tikai gatavs dotums un nepārejoša, kanonizēta vērtība, bet ir sociāli un psiholoģiski diferencēta — tautiskā intonācija kalpo krievu sabiedrības slāņu un tipu raksturojumiem, sociālās patiesības atsegšanai. Pilnīgi jauno un revolucionizējošo pieeju Musorgskis papildina ar to, ka neveido nacionālo stilu vienīgi no folkloras ķieģeļiem, bet intonatīvi iekausē mūzikā arī sava laika sadzīves runai un žestiem tipisko. #space

Bet Musorgska nacionālais stils bija kas pārāk jauns pārlieku vecā laikmetā, tādēļ to pienācīgi novērtēja un attīstīja tikai 20. gadsimts, kamēr tūlītēju un tiešāku iespaidu uz daudzu tautu, kā arī latviešu nacionālās mūzikas veidošanos atstāja Balakireva, Borodina un Rimska-Korsakova tautiskuma metode, kas gan bija mazāk radikāla, bet ne mazāk spilgta un savā ziņā romantismam polemizējoša. 

Tiesa, šie trīs reālisti nacionālo stilu balstīja vienīgi senajā tautas mākslā, pilnīgi ignorējot sava laika pilsētas folkloru un intonatīvo sfēru, jo, tāpat kā romantiķi, nesaskatīja estētiskas vērtības pilsētas sadzīvē, kapitālistiskā urbānisma dzīves prozā utt. #space 

No dzīves prozas viņi vairījās pat zemnieciskās Krievijas tēlojuma un saviem estētisko prasību blīvajiem filtriem laida cauri gandrīz tikai to senās folkloras daļu, kura pauda harmonisko, viengabalaino, nekonfliktējošo tautas dzīvē. #space 

Bet šī daļa katras tautas folklorā ir milzīga, un, sevišķi izkopjot epu un tautisko žanriskumu, viņi padarīja folkloras objektīvo pasaules skatījumu par savas daiļrades pamattoni. Romantiskā saskaldītība bija pārvarēta, mūzika sniedza tautisko, viengabalaino dzīves izjūtu ne vairs kā kaut ko individuālai apziņai pretstāvošu un nesasniedzamu, bet gan visā tiešamībā, bez refleksijas, kā objektīvu dotumu. Tā bija pilnīgi jauna, harmoniska, dzīves optimisma pilna pasaules izjūta mūzikā, kas izslēdza mūžīgo romantiski kristiānisko duālismu starp personību un kopumu, šopasauli un viņpasauli, dzīves prieku un bijību pret neizbēgamo un citus romantiski polarizētus pretstatus. #space Varenās kopas reālismā profesionālā mūzika atguva seno tautas stihiski materiālistisko — var pat teikt — pagānisko dzīves izjūtu un sasniedza to ne bez sava laika filozofiskā materiālisma un pozitīvās zinātnes ietekmēm, — ne velti Borodins un Rimskis-Korsakovs bija saistīts ar laikmeta progresīvajām Krievijas zinātniskajām aprindām. 

Sasniegt tautas mākslai tik tuvu estētisko izjūtu profesionālajā mūzikā un noformēt to kā savdabīgu daiļrades metodi, šķiet, bija iespējams tikai tādā zemē, kur folklora un pirmatnēji tautiska dzīves izjūta vēl bija ārkārtīgi dzīva visplašākajos tautas slāņos. #space

Izvirzot folkloristiskā dzīves skatījuma objektīvismu par estētisko un ētisko kritēriju, Varenās kopas mūzika pievēra acis tiklab pret tautas dzīves aktuālo un faktisko situāciju, kā arī pret cilvēka personības pretrunīgo būtību. #personification #metonymy

Atšķirībā no romantiķiem minētie Varenās kopas pārstāvji tik nedalīti nodevās pirmatnēji tautiskajam objektīvā dzīves skatījuma un apziņas veseluma ideālam, tā attēlojumam, ka it kā aizmirsa distanci, kas šo ideālu šķir no dzīves realitātes.  #space 

Taču, neraugoties uz augsto cenu, tomēr bija sasniegts pats galvenais — radīta metode, kā nacionālajā stilā nepārprotami ietvert tautiski objektīvu dzīves izjūtu, un šo Varenās kopas pieredzi steidzās izmantot daudzas jo daudzas nacionālās skolas. #space #upisgood

Tika pārņemti skaņkārtiskie, harmoniskie, formas veidošanas, žanriskās objektivācijas u. c. līdzekļi, mūzikā tika iekausēti tādi arhaiski folkloras ieži, kuros ir nogulsnējies dabiskā lauku cilvēka izjūtu slānis, dzīves uztveres pasaulīgā konkrētība, panteistiska sakļautība ar dabu.  #space 

Kā te neatcerēties mūsu senatnes sidrabā iegrimušo Emili Melngaili!  #space #reph

Taču arī Alfrēda Kalniņa nacionālo stilu ir spēcīgi ietekmējusi Varenā kopa. Jāzepam Vītolam, izņemot dažus agrīnos opusus, šī ietekme ir netiešāka; viņam tā ir nākusi aplinkus caur t. s. Jaunās krievu mūzikas skolas vēlīno periodu, kur Glazunova un Ļadova daiļradē Varenās kopas tautiskums bija jau krietni nogludinājies, akademizējies un sāka izteikties it kā abstraktās formās. #personification #metonymy Varēja domāt, ka Glazunovs būs pēdējais pasaules mēroga komponists, kurš akceptēs šo senatnes dzīves formas kanonizējošo tautiskuma metodi, tādēļ ka, jo asāk pasauli graizīja sociālās dzīves pretrunas, jo skaidrāk izpaudās šīs metodes objektīvisms. Tomēr ne, — mūsu gadsimtā tā [tautiskuma metode] deva vēl auglīgus atzarojumus, kas vēlāk nozīmīgi ietekmēja arī padomju nacionālo republiku mūzikas kultūru. 
Bet, pirms runājam par to, jāapzinās, ka 19. un 20. gs. mijā folkloras interpretācijas metodes bija jūtami sazarojušās. Lists, kurš savā laikā bija sācis ar gluži romantisku tautas mūzikas traktējumu, savos beidzamajos darbos kā viens no pirmajiem 19. gs. nacionālo skolu komponistiem apšaubīja nepieciešamību pēc nacionālas savdabības kā kolorīta, kā īpaša mūzikas iekrāsojuma; atmetot folkloras rotājošos aspektus, viņš ungāru mūzikas intonatīvajos, improvizatoriskajos, rapsodiskajos u. c. elementos atklāj īpatnējas psiholoģiskas tēlainības iespējas un, tās vispārinot, veido savu vēlīno darbu oriģinālo emocionāli estētisko saturu, nevis tikai nacionālu formu. 

Šo metodi uz vēl plašākas Austrumeiropas tautu mūzikas izteiksmes līdzekļu bāzes turpina B. Bartoks — šie līdzekļi viņam kalpo ne katrā ziņā nacionālas tēlainības radīšanai, bet gan laikmetam vispārraksturīgas un aktuālas satura problemātikas izteikšanai; #space

tas ir pasaules mēroga muzikāls stils ar Austrumeiropas tautu nacionālās mūzikas pamatu.1 

Stravinskis ar saviem agrīnajiem baletiem, sākumā attīstīdamies Varenās kopas nacionālās savdabības tradīciju gultnē, ātri nonāk tām gluži pretējās pozīcijās: #space

«Petruškā» izmantoto tautas un sadzīves mūzikas materiālu stilistiskais raibums ir tik liels, to traktējums tik naturālistiski atkailināts, pārgalvīgs un pat ironizējošs, ka neuzrāda vairs nekā kopēja ar Varenās kopas klasiskā reālisma stingro estētiku un ētiku. Paša Stravinska estētiku tuvāk neiztirzājot, varam tomēr viņa folkloras traktējumam atrast vismaz vienu attaisnojumu: izmainījušies sabiedriskie apstākļi vairs nedeva iemesla tik izsmalcināti vērojošam un tautas senās dzīves formas akcentējošam nacionālam stilam kā vēl gadus piecdesmit agrāk. 
Tomēr Varenās kopas metodē atradās arī tādi elementi, kas kļuva par pamatu jaunam — laikmetiskus estētiskus centienus izteicējam folkloras traktējumam. Kā zināms, mūsu gadsimta pirmajos gadu desmitos Eiropas mūzikā redzama vieta bija postimpresionisma1 virzienam, kas radās Francijā (Moriss Ravels u. c.) un skāra pirmām kārtām arī pārējās latīņu kultūras (Manuels dc Falja Spānijā, Otorino Respīgi Itālijā u. c.). 

Izaudzis no impresionisma, šis virziens ļoti akcentēja estētiskas tīksmes noskaņojumus un pozitīvus emocionālos stāvokļus muzikālajā izteiksmē, pat izvirzīja tos mākslas centrā. #space 

Folkloras traktējuma sfērā tas izpaudās, vispusīgi apstiprinot un aizrautīgi dzīvās žanra ainās un mirdzoši gleznainās vīzijās cildinot tautisko, nesaskaldīti objektīvo īstenības uztveri un tēlainību kā izcili pozitīvu vērtību. 

Bet tiklab lielā tuvība folkloras estētikai, kā arī prasme to izteikt žanriski ainaviskā tēlojumā bija Varenās kopas sasniegums. #space 

Postimpresionisti no tās ļoti iespaidojās (piemēram, Ravela «Spāņu rapsodija» grūti iedomājama bez N. Rimska-Korsakova ietekmes; gadsimtu mijā Pēterburgā pie viņa mācījies O. Respīgi). 

Viņi attīstīja Varenās kopas folkloras traktējuma principus estētiskās uztveres empīrisma un pozitīvisma virzienā un radīja vienu no mūsu gadsimta nacionālās stilistikas ietvēruma metodēm, kas ietekmēja daudzus komponistus. #space 

Lai nosauktu tikai nedaudzus, kas skāruši šo metodi, minētajiem M. Ravelam, M. de Faljam un O. Respīgi jāpievieno rumānis Džordže Enesku, bulgārs Pančo Vladigerovs, armēnis Arams Hačaturjans, zviedrs Kurts Aterbergs, gruzīns Aleksejs Mačavariani. Arī — Ādolfs Skulte. 
Krievu klasiskā reālisma tradīcijas ir spēcīgi ietekmējušas arī padomju tautu muzikālo kultūru attīstību. Varenās kopas metodei te ir bijusi īpaša loma jau tādēļ vien, ka tā sniedz vislielākās iespējas spilgtas nacionālās savdabības sasniegšanai mūzikā, un šis mērķis allaž ir bijis padomju mūzikas uzmanības lokā. Protams, tāds mērķis bija arī agrāk pirmsrevolūcijas Krievijā dzīvojošo tautu nacionālajām mūzikas kultūrām, taču padomju dzīves apstākļos nacionālās savdabības idejiskais saturs ir mainījies, — savdabība nekad nav aicināta kalpot nacionālai savrupībai, savas īpatnības absolutizēšanai, bet tās uzdevums ir sekmēt atsevišķo nacionālo kultūru savstarpēju ietekmēšanos un veicināt kopīgās, saturā sociālistiskās padomju kultūras formu bagātību. Tikai tādā nozīmē būs runa par latviešu un citu PSRS tautu mūzikas nacionālo stilu. 

Varenas kopas metodei nacionālo padomju republiku mūzikā bija liela loma arī tādēļ, ka tā spēja iedzīvināt folklorisko, tautiski objektīvo dzīves izjūtu kā šodienas realitāti, bez reflektējošas distances. #space 

Tādēļ tā īpaši uzplauka tajās padomju republikās, kur folklora un pirmatnēji tautiska dzīves izjūta vēl mūsu gadsimtā bija ļoti dzīva plašos slāņos — pirmām kārtām tautās, kuras savas profesionālās mūzikas skolas sāka veidot uz nesenā feodālisma kultūras un estētiskās apziņas bāzes, tātad tautās, kuras pavisam maz (vai nemaz) bija skārusi kapitālisma civilizācija un ar to saistītais asais personības un kopuma antagonisms. #space 


Šai ziņā zīmīga ir Vidusāzijas padomju republiku mūzikas sevišķi sekmīgā, organiskā attīstība Varenās kopas reālisma gultnē. #space 

Ir dabiski, ka sociālistiskā mūzikas kultūra īpašu vērību veltīja šai metodei, kura, interpretējot folkloru, savdabīgā veidā pauž kolektīvajām dzīves formām raksturīgo estētisko skatījumu un apziņu, lai arī tās būtu tālas pagātnes formas. Te rodas pat vilinājums satuvināt seno tautiski objektīvo pasaules uztveri ar kādu jaunu kolektīva dzīves skatījuma formu nākotnē, cilvēces kopīgajā rītdienā, kura pārvarēs individuālistiskās apziņas un kultūras aprobežotību. #metonymy Šādām paralēlēm ir savs pamats un racionāls kodols, ko mākslinieki līdz šim, šķiet, ir tikai neskaidri apjautuši, ne deklarējuši, bet, domāju, šis kodols skaidrosies un iegūs lielāku lomu turpmākajā dzīves un sabiedriskās apziņas attīstībā. 

Taču šobrīd ir labi redzama arī šādu paralēļu aptuvenība, kas izdod vēlamo par esošo, — apziņas ceļš uz jauno nav viegls lēciens kādā jaunā gatavā formā, kurai veidni piegādā pagātne, bet tas nepieciešami ved caur pretstatu cīņu — ilgu un sīvu. #space 

Tai mēs esam liecinieki, un, to neatspoguļojot, mūzika novērstos no dzīves patiesības. #personification Tieši šai ziņā ar neradošu sekošanu Varenās kopas tradīcijai komponisti ir dažkārt snieguši pārāk atvieglotus tautiskuma problēmas risinājumus. 

Pirms nepilna gadsimta ceturkšņa, kad 40. un 50. gadu mijā latviešu padomju komponistu daiļrade veidoja pirmo redzamo kvalitatīvo pacēlumu (J. Ivanova Sestā («Latgales») un Septītā simfonija, Koncerts vijolei ar orķestri, A. Skultes balets «Brīvības sakta», Pirmā simfonija, kinomūzika u. c.), mūsu mūzikā izstrādājās arī savs raksturīgs nacionāla stila virziens, kuru, protams, atšķirīgi niansēja ievērojamākās individualitātes. #space #upisgood

Jāatzīst, ka šo gadu nacionālais stils, it īpaši instrumentālajos žanros, arī latviešu mūzikā vēlreiz visumā atjaunoja klasiskā reālisma, it sevišķi Varenās kopas tautiskuma metodi, — protams, ne dogmatiski, bet savdabīgi interpretējot arī to atsvaidzinošo izteiksmību, ko šai metodē bija ienesuši impresionisms un tam radniecīgi mūsu gadsimta strāvojumi. Tomēr šis posms padomju mūzikas attīstībā, kuram visumā bija raksturīga daiļrades metožu vienādošanās, cieši sekojot 19. gs. klasiskā reālisma tradīcijām, priekšplānā izvirzīja pirmām kārtām tieši Varenās kopas un tās sekotāju pieredzi. #space Uzmanības centrā gandrīz vienīgi ir tā folkloras daļa, kura pauž visu harmonisko, viengabalaino, nekonfliktējošo tautas dzīvē; tādēļ priekšroka tiek dota folkloras liroepiskajiem un dejiskajiem žanriem un tēliem; tautisko motīvu citāti iegūst vienīgi koloristisku un ornamentālu apdari; to harmonizācijā goda vieta pieder diatonikai un gleznainai krāsainībai utt. 
Taču pats galvenais — Borodina un Rimska-Korsakova tautiskuma principu iespaidā šī laika nacionālais stils spēcīgi akcentēja minēto folkloriskā dzīves skatījuma objektivitāti, traktēja tautas dzīvi kā iekšēji nediferencētu objektīvu dotumu un tās atainojumā sliecās uz idilliskām gleznām un gludinošiem vispārinājumiem. 

Tāds latviskā nacionālā stila risinājums, protams, atspoguļoja 40. gadu beigu normatīvo estētiku, taču tam bija arī dziļāks pamatojums. #space

Krievu mūzikas klasiskā reālisma principu forsēta attīstīšana, ko stimulēja visa toreizējā mūzikas dzīves atmosfēra, reizē nozīmēja arī dažu latviešu klasiskās mūzikas pamattendenču diezgan organisku tālāk veidošanos. Neaizmirsīsim, ka Varenās kopas tautiskuma metodei latviešu mūzika lielā mērā bija sekojusi jau kopš saviem pirmajiem soļiem, bija to padarījusi gandrīz vai par savu nacionālo tradīciju. #personification #metonymy Tādēļ līdzās vienam otram stilistiski retrospektīvam vaibstam šī laika redzamākie opusi nozīmēja nacionālo mūzikas vērtību dabisku, gaidītu papildināšanos. Turklāt šis nacionālā stila virziens atspoguļoja vēl kādu citu svarīgu dzīves īstenības apstākli. Balstoties vispārpazīstamajos, jau iepriekšējā laikmetā izstrādātajos nacionālā tautiskuma izpausmes paņēmienos un tāpat arī izmantojot episko elementu kā izseno tautas kopības izjūtas nesēju, šis virziens ieguva toreizējos pēckara dzīves stabilizēšanās apstākļos visai likumsakarīgu nozīmi — ar šo nedaudz tradicionālo nacionāli klasisko virzienu mēs, būdami viena no jaunākajām padomju tautām, sevi estētiski apzinājāmies un sevi apliecinājām kā savdabīga sociālistiska nācija. Protams, tas nenozīmē, ka toreiz dominējošajam nacionālajam stilam būtu bijusi tikai reprezentabla loma. Ā. Skultes un J. Ivanova tā laika redzamāko opusu latviskumu ir iemīlējusi ļoti plaša klausītāju auditorija, «Brīvības sakta» un «Latgales» simfonija neapšaubāmi ir pievienojušās mūsu klasikai. #personification #metonymy

Šāda tipa tautiskums mūsu apziņā ir dzīvs un populārs arī šodien, jo mēs mīlam mākslas darbā atrast un apzināties savu nacionālo savdabību kā gatavu un objektīvu dotumu, pie tam sniegtu valdzinošā mākslinieciskā vispārinājumā. #space

Taču, dzīvei progresējot, garīgajiem apvāršņiem paplašinoties, komponisti laikus uztvēra arī pārmaiņas sabiedrības norisēs un tās psiholoģijā, lai dotu mūsu mūzikas tautiskajai izteiksmei jaunas formas. #space

Kad 50. gadu vidū dogmatisma kritika atbrīvoja jaunu radošu ideju un meklējumu straumi visās dzīves un apziņas sfērās un kad mākslā atdzima subjektīvi psiholoģiska izteiksmība, personības problēma, tad kļuva redzamas arī iepriekšējās nacionālā stila koncepcijas vājākās puses. 

Proti, balstot nacionālo stilu gandrīz vienīgi folklorā un tās vārdā atstājot mazāk ievērotu sava laika intonāciju fondu un izteiksmes jauninājumus, mūzika neviļus atvirzījās no tautas aktuālās dzīves atainojuma, runāja par to pārlieku nosacīti, izteicās klasikā nogludinātās un abstrahētās tautiskās izteiksmes formās. #space

Izvirzot priekšplānā folkloras episko un sadzīves žanru objektīvismu, šis stils nespēja dziļi atainot tautas dzīves konfliktus, pietiekami daudzpusīgi atsegt cilvēka personības iekšējo pasauli un situāciju tautas vēstures griežos. #space

Pavērsiens uz laikmeta cilvēka un tautas dzīves konkrētāku, dziļāku tvērumu un tam atbilstošu pieeju mūzikas tautiski nacionālajam raksturam 50. gadu otrajā pusē ļoti uzskatāmi izpaudās Jāņa Ivanova daiļradē. #space

Salīdzinoši aplūkojot vairākas 40. un 50. gadu simfonijas, redzam, ka viņam šis pavērsiens lielā mērā nozīmēja atjaunot jau agrāk sasniegto laikmetiskuma un novatorisma līmeni. Sākot ar 50. gadu otrās puses darbiem, bet it īpaši ar Devīto simfoniju (1960), J. Ivanova simfonisms no jauna filozofiski dramatiskā tvērumā skar mūsu laikmeta vērienīgās sociālās un psiholoģiskās tēmas — mūsdienu cilvēces attīstības gaitu, kara un miera antitēzi, aktuālās īstenības pretmetu drūzmā sevi apliecinošu un dzīves progresu izcīnošu personību. 

No vienas tautas dzīves apvāršņa tas ietiecas visas cilvēces problēmu lokā, taču tādēļ mūzika nebūt nekļūst nacionāli nenoteikta. #space

Tajā gan pieaug mūsu laikmeta intonāciju un ritmu īpatsvars, bet neizzūd arī tautas mūzikas zemstrāva — tehnoloģiska izteiksmes līdzekļu analīze var pierādīt un ir pierādījusi folkloras intonāciju lomu ne vienā darbā vien. #space

No nacionālā stila attīstības viedokļa, te pats svarīgākais ir tas, ka tautiskā intonācija tagad tiek iekausēta jaunā, laikmetīgākā intonatīvi harmoniskās domāšanas sistēmā, kuru ir izveidojusi mūsu gadsimta mūzikas attīstība. Tā kalpo tagadnes dzīves izjūtas atveidojumam komponista konfliktējoši dramatiskajā, nereti filozofiskajā simfonismā. Latviskā intonācija gandrīz vairs nav atdalāma no mūzikas pamatizteiksmes. Šī intonācija tagad gan ir mazāk uzkrītoša, toties ciešāk ir sakausējusies ar komponista mūzikas valodas intonatīvo pamatmateriālu un kopā ar to darbojas izteiksmes galvenajā virzienā, tā nav uztverama kā papildu iekrāsojums. Klausoties Bēthovenu vai Vāgneru, mums viņu skaņu valodā nekas neliek īpaši domāt par to, ka tā ir vācu mūzika, — daļēji arī tādēļ, ka viņu daiļrade ir kļuvusi par pasaules mēroga klasiku. Bet, lūk, atcerēsimies piemēru no mūsu gadsimta: 

Belas Bartoka darbos ungāru intonācija ir tik dziļi ieausta pašā izteiksmes būtībā, faktūrā, ka nebūt neizdalās kā eksotiska krāsa, — apmēram tādā virzienā tiecas nacionālā stila attīstība Jāņa Ivanova šodienas daiļradē. #space

Folkloras intonatīvā materiāla dziļāka, jaunradošāka apguve kļuva piecdesmito gadu otrajā pusē raksturīga padomju mūzikai kopumā. #space

Par to pilnīgi pārliecina, piemēram, D. Sostakoviča 11. simfonija «1905. gads», kurā revolucionāro dziesmu melodika tik organiski tiek iekļauta skaņdarba poētiskajā un muzikālajā dramaturģijā, ka, lai gan ir sižetiski stāstoši citējumi, notiek visa materiāla vispamatīgākā un dziļākā simfonizācija. #space

§§Šajā radikālajā simfonizācijā, protams, atspoguļojas pirmām kārtām D. Šostakoviča individualitāte, tomēr arī padomju mūzikā kopumā bija šai laikā tiktāl nostiprinājusies specifiski simfoniska domāšana, ka citējamo materiālu vienkārša ornamentāli figuratīva apdare, kāda dominēja iepriekšējā gadu desmitā, nelikās vairs nekādā ziņa pieņemama. 

Jāņa Ivanova simfonismam kļūst raksturīga tautas mūzikas elementu — melodisko apviju intonāciju, variantveida attīstības paņēmienu, raksturīgo ritmisko formu u. c. — iekļaušanās lineāri polifoniskā faktūrā, diahromatiskā tonāli skaņkārtiskajā izveidojumā, un šajos jaunajos apstākļos folkloras elementi iegūst radikāli jaunu žanrisko un emocionāli tēlaino izteiksmību, jaunu kontekstu. #space

Šāda iekausēšana jaunā muzikālā stilā folkloras intonācijai gandrīz vienmēr šķietami nodara pāri, jo tā ir tik cieši saaugusi ar iepriekšējo stilu, ka tas liekas tai vienīgi iespējamais, vispiemērotākais un jau pats par sevi nacionālo izteiksmi garantējošs. #space

Nereti ir jāpaiet zināmam laikam, iekams sabiedrības muzikālā apziņa atzīst arī jaunās izteiksmes nacionālo piederību. Tā ir bijis, piemēram, ar Karola Šimanovska mūziku Polijā, ar Belas Bartoka — Ungārijā, un pat Čaikovska daiļrades krieviskums tika viņa dzimtenē diezgan ilgi apstrīdēts. 

Tomēr šī folkloras elementu iekļaušanās arvien jaunā izteiksmes līdzekļu sistēmā ir vēsturiski likumsakarīga, jo folklora var būt īsti pilnvērtīgs un dzīvs profesionālās mūzikas komponents tikai tad, ja tā saskaņojas ar laikmeta intonatīvo fondu vai ieņem pret to kādu citu stilistiski noteiktu attieksmi. #space

Pretējā gadījumā folkloras interpretācijai draud kanonizēšanās, sastingums kādā no pagātnes stiliem, un līdz ar to mūzikā paustā nacionāli tautiskā dzīves uztvere pārvēršas par abstraktu dotumu, kam nav saišu ar aktuālo īstenību. 

Starp citu, šāds it kā ārpus laika esošs, kanonizēts nacionālais tautiskums visbiežāk ir vērojams t. s. nacionālās mūzikas masu žanros, t. i., populārajos tautas deju un dziesmu ansambļos, kuri atskaņo folkloras apdares. #space

Belas Bartoka dzimtenē populāras nacionālās mūzikas ansambļi vēl šodien atskaņo tautas melodijas neapšaubāmi retrospektīvā nacionāli romantiskā stilā. Protams, piemīt savs valdzinājums arī šādam kanonizētam nacionālajam stilam. Tas [stils] glaimo, paužot priekšstatu par nacionālo savdabību kā nepārejošu vērtību. #personification Tas [stils] valdzina ar folkloriskās dzīves uztveres vitalitātes un objektīvā optimisma akcentējumu; #personification ne velti šie mūsdienu reprezentablie tautas mūzikas ansambļi (atšķirībā no īstiem etnogrāfiskiem kolektīviem) kultivē gandrīz vienīgi sadzīves žanrus un, ja arī pievēršas liriskajiem žanriem, tad ekspresiju aizstāj ar dekoratīvi nosacītu, tēlojošu pasnieguma veidu. Nav noliedzams, ka katrā mūzikas žanrā nacionālais raksturs izpaužas specifiski, tādēļ nevar gaidīt, lai populārajos ansambļos nacionālais stils būtu tikpat niansēts kā laikmeta simfoniskajā mūzikā. 

Tomēr liekas, ka populārie žanri kāpina folklorā pausto dzīves uztveres objektīvismu bieži vien līdz galējībai; #space

to īpaši pastiprina un standartizē arī pagātnē nogludinātais, retrospektīvais apdaru stils, un līdz ar to tautas dzīves atainojums iesliecas paseklā pozitīviskā idillē. #space

Tas nevēlami veicina plaisu starp populārās masu mūzikas saturu un pārējiem žanriem, un te pamatā, liekas, ir aizspriedumainais (un būtībā masu kultūras doktrīnai tuvais) uzskats, it kā masām adresētajai mūzikai būtu jāpauž vienkāršoti objektīvisks dzīves skatījums, bet analītiska pieeja dzīves īstenībai un novatoriski meklējoša estētiskā izjūta lai paliktu tikai «augstāko» žanru ziņā. #space #upisgood

Tādēļ ir apsveicami, ja tautas deju un dziesmu ansambļa «Daile», kā arī radio «Lauku kapelas» un citu līdzīgu kolektīvu repertuāra veidošanā, apdarinot tautas meldijas, mūsu komponisti liek lietā arī vienu otru psiholoģiski saturīgu stila jauninājumu. Šādā virzienā strādājot, ir jau atzīstami sasniegumi: beidzamo gadu darbs ir pierādījis, ka populāro tautas mūzikas apdaru stils var sekmīgi apvienoties ar tiem spilgtajiem nacionālās izteiksmes līdzekļiem (pirmām kārtām harmonisko valodu), kuri 40. un 50. gadu mijā raksturoja J. Ivanova un Ā. Skultes instrumentālo mūziku simfoniskajā un baleta žanrā. 

Ādolfa Skultes mūzikas latviskā iedaba jau sākotnēji — 40. un 50. gadu mijā — dažā ziņā atšķīrās no Jāņa Ivanova tautiskās izteiksmes, lai gan aplūkotā metode nacionālā stila veidošanā abiem bija kopīga, un viņa daiļradē nav bijis tik krasa pavērsiena uz brīvāku, visai novatoriskiem izteiksmes līdzekļiem pakārtotu attieksmi pret folkloru, kā to atzīmējām J. Ivanova 60. gadu simfonijās. #space

Par intonatīvās domāšanas paraugu arī Ā. Skultem allaž ir kalpojis latviešu tautas mūzikas meloss. Taču tā interpretācijā viņš ir it kā akadēmiski atturīgāks, galantāks un sniedz to vairāk kultivētu un disciplinētu tajās tradīcijās un kritērijos, ko veido pagātnes klasiskā reālisma estētiski stilistiskās normas — gan skaņkārtiskās un harmoniskās, gan arī strukturālās. Tieši tādēļ folkloras intonatīvā sfēra Ā. Skultes mūzikā izpaužas akadēmiski nosacītākās formās. Viņa tautiski nacionālā tēlainība un izteiksme sasniedz (taču arī reti kad pārsniedz) savdabīgu, valdzinošu pozitīvismu: mūzikas latviskums viņam nozīmē pirmām kārtām gaišu un līdzsvarotu emociju sfēru, nemainīgi pozitīvu, lai arī nedaudz abstraktu un it kā gatavi dotu ētisku un estētisku vērtību, saistītu visbiežāk ar lieglaimes, cildenuma un starojoša daiļuma tēliem. 40. gadu beigās, kad radās Ā. Skultes daiļrades centrālais un nacionāli raksturīgākais darbs — balets «Brīvības sakta», šādai latviskā stila koncepcijai, kā jau minēts, bija noteikts pamatojums laikmeta dzīves īstenībā. Vēlāk Ā. Skulte savā 3. un 4. simfonijā un dažos citos darbos jūtami atsvaidzināja intonatīvi ritmisko valodu, kas reizē padarīja dzīvāku, sazarotāku arī viņa mūzikas nacionālo izteiksmi, gan nesniedzot pilnīgi jaunu, no agrākās būtiski atšķirīgu koncepciju. Lai gan būdama ar mazliet retrospektīvu estētiskā satura ievirzi, Ā. Skultes daiļrade ir devusi milzīgu ieguldījumu mūsu mūzikas nacionālā raksturīguma veidošanā, turklāt viņa iespaidus šai jomā ir uzņēmuši, liekas, gandrīz vai visi pēckara paaudzes latviešu komponisti. Viņš ir izveidojis (un varbūt jau arī pabeidzis) veselu etapu nacionāli latviskā mūzikas stila attīstībā. 
Latviešu tautas mūzikas garā veidota tēlainība nes noteiktu un savdabīgu estētiski idejisko saturu Marģera Zariņa 50. gadu vokāli simfoniskajos darbos. 

Operā «Uz jauno krastu» folkloriski mūzikas fragmenti ar tiem raksturīgo emocionālo noturību, dvēseles skaidrību un skatījuma objektivitāti ienāk dramatisko notikumu drūzmā kā stabilizējošs, jaunās, mierīgās dzīves ideālus izteicošs elements (piem., koris «Kalnā kāpu lūkoties»). #space

Nacionāli tautiskais simbolizē jauno — sociālistisko dzīvi. 
Jāatzīst, ka centieni specifisko padomju īstenības tematiku ietvert folklorā izslīpētajās formās — gan dzejā, gan mūzikā — toreiz bija visai jūtami. 

Taču, tā kā tautiskajā formā ir iegulsnējies arī noteikts saturs, citu laikmetu dzīves skatījums, no kura tā nav pilnīgi atdalāma, tad visai reti te izdevās novērst formas un satura neatbilstības izjūtu, un šāda folkloras formu ekspluatācija drīz izzuda. #space

Estētiski nozīmīgāks M. Zariņa darbs ar folkloru ir bijis citos aspektos. Dažā ziņā tas ir principiāli novatorisks. M. Zariņš nav tiecies pēc nacionāla stila kā nemainīgas krāsas, nav traktējis tautisko elementu kā nepārejošu un nemainīgu dotumu, bet ir centies to izmantot dramaturģiskam, muzikāli tēlainam un žanriskam raksturojumam (piemēram, divās pirmajās oratorijās, gan maksājot meslus arī ilustratīvismam). 

Viņš mazāk attīsta tajā laikā dominējošo liroepisko tautisko tēlainību, bet uzmanības centrā izvirza folkloras sadzīves žanrus un ar tiem saistīto izteiksmību. #space

Te bija vairāki etapi. Apdarinot tautas deju un rotaļu dziesmas, jau pats žanrs ļāva viņam ieņemt apzinātu estētisku distanci, pat savdabīgu rotaļājoši stilizējošu attieksmi pret folkloras tēliem. #space

Tālāk folkloras izmantojuma saturiskais diapazons tika paplašināts, gan pievēršot uzmanību agrāk maz skartiem žanriem un slāņiem (arī revolucionārā dziesma, pilsētas folklora, humoristiskās dziesmas, ziņģes utt.), gan arī līdz ar to traktējot tautas mūzikas izteiksmību ne vairs kā neapšaubāma, kanonizēta estētiskā ideāla nesēju, bet kā izteiksmes līdzekli kādā plašākā, brīvākā ētisko un estētisko vērtību sistēmā. #space

«Zaļās dzirnavas» neapšaubāmi ir pirmā opera latviešu mūzikā, kur nacionālais tautiskums figurē ne vairs kā iekšēji nediferencēts dotums, bet dažādie tautas un sadzīves elementi kalpo arī atšķirīgiem sociālo slāņu, paaudžu, psiholoģiskiem u. c. raksturojumiem. #space

Saskaroties vairākām vērtīgām latviešu mūzikas strāvām, 50. gadu otrajā pusē izauga Aldona Kalniņa daiļrades nacionālā savdabība. Mierīgi vērojošs dzīves skatījums kā tautas mākslas neatņemama īpašība, emociju līdzsvars un episka nosvērtība, folkloras intonāciju īpaši krāsains kolorējums — tas liek atcerēties Varenās kopas tautiskuma tradīciju līniju latviešu mūzikā, kas, impresionisma ietekmju atsvaidzināta, ietiekusies arī mūsdienās. Taču Aldonis Kalniņš kā komponists ir pirmām kārtām smalks liriķis, un viņa attieksme pret tautiski nacionālo sfēru ir izteikti romantiska. 

Tādēļ mūzika nedalīti nepārņem no folkloras raksturīgo tautas dzīves skatījuma objektivitāti un viengabalainību, tās liriskais varonis pilnīgi nesaplūst ar tautisko. #space

Dzimtā zeme, tās daba, tās senatne un rītdiena Aldona Kalniņa dziesmās ir vispirms trauslu, lirisku sapņu un romantiskas apceres objekts, arī klusu sāpju vai apvaldīta prieka avots. Tam atbilstoši tautas melodika tiek traktēta kā izcils dārgums, kam piedien saudzīga un rūpīgi smalka apdare, lai īpaši izceltos folkloras tēlu daiļums, piemīlība, kas reizē ir jāuztver arī kā neapšaubāmas ētiskas kvalitātes. Tāds tautiski nacionālā elementa traktējums, kurš, starp citu, savdabīgi atjauno dažu idilliskā romantisma tradīciju šajā jomā, ir uztverams kā Alfrēda Kalniņa, varbūt arī kā Pētera Barisona nacionālās izteiksmes īpašību attīstījums, — nav runa tikai par metodes pārņemšanu, bet arī par šo komponistu mūzikas nacionālās tēlainības turpinājumu, kā arī par viņiem raksturīgo liriski poētiskas latviskas runas intonāciju melodisku iedzīvinājumu. Bet šādu traktējumu baroja arī laikmeta sabiedriskie procesi. Jāatceras, ka Aldonis Kalniņš uzsāka aktīva komponista gaitas 50. gadu otrajā pusē — tieši tai laikā, kad strauji pieauga cilvēka personības svars visās dzīves sfērās un līdz ar to atraisījās subjektīvā, liriskā izteiksmība mākslā, it īpaši dzejā, un latviešu dzejnieku daiļradē sāka plūst dzimtās dabas un intīmās lirikas poēzijas straumes. 

Turklāt — varbūt kā reakciju pret iepriekšējā laikmeta dzeju, kura daudz runāja plašās, nereti vairāk abstraktās vēsturiskās un sociālās kategorijās, — 50. gadu otrās puses lirika pastiprināti pievērsās visvienkāršāko dzīves parādību un izjūtu tēlojumam, uzplauka miniatūra forma, konkrēti priekšmetiska, sajūtu asociācijām bagāta izteiksme, dažkārt tuvojoties impresionisma tradīcijām. #space

Tā laika jaunajos latviešu dzejniekos, kuri kļuva par Aldona Kalniņa dziesmu pirmajiem tekstu autoriem, viņš atrada svaigu, savai individualitātei pieskanīgu liriskas poēzijas strāvu, kura lielā mērā noteica viņa daiļrades metodes pamatievirzi. 
Jāpasvītro, ka ar atziņu par Aldona Kalniņa nacionālā stila idilliski romantisko ievirzi, protams, nepietiek, lai raksturotu visu tā emocionālo un psiholoģisko satura bagātību un krāsainību. Galvenajās līnijās būdams tuvs šai metodei, Aldonis Kalniņš ar savu iezīmīgo, tai skaitā arī impresionistiskām krāsām bagāto izteiksmes līdzekļu paleti visai trāpīgi atsedz daudz ko raksturīgu mūsu laikmeta cilvēka izjūtās, centienos, psihē — arī caur savu attieksmi pret folkloru un tautiskumu. 
Ne visa latviešu komponistu pirmā pēckara paaudze toreiz — 50. gadu otrajā pusē — atrada ceļu uz laikmetīgu nacionālo savdabību. Dažs mazāk radošs komponists pasīvi atkārtoja nacionāli romantisku folkloras interpretāciju. Samērā rosīgi tautas melodiju apdarinātāji bija O. Grāvītis (klavierēm, vijolei), E. Goldšteins, V. Kaminskis (galvenokārt koriem). Beidzamie divi polemiski asi nostājās pret romantisku folkloras traktējumu, izvirzot par ideālu E. Melngaiļa idejiski estētiskos principus un toreiz, šķiet, tos izprotot reālistiska (dažkārt arī — naturālistiska) žanriskuma garā. Apdaru stila ziņā E. Goldšteins ir neatlaidīgi attīstījis un radoši transformējis E. Melngaiļa principus līdz pat šodienai (piemēram, cikls «Piecpadsmit latgaliešu tautas dziesmas korim»), sniedzot faktūrā, formā, harmonijā visai bagātas, muzikālajā tēlainībā komplicētas kora kompozīcijas par tautas tēmām. 

Estētiski šāds apdaru stils un metode norāda uz psiholoģiski padziļinātu, detalizētāku tautas pagātnes dzīves traktējumu, kas tāls no vienkāršas romantiskas idealizācijas un uzrāda šai jomā pilnīgi mūsdienīgu dzīves izjūtu. #space

Kā vienmēr, estētiskā attieksme pret folkloras specifisko saturu, interpretācija, ko pauž apdares muzikālais stils, ir komponista estētisko noslieču, dzīves skatījuma izteicējs. Šādā nozīmē tautas mūzikas apdares joprojām ir dzīvotspējīgs, aktuālu saturu izteicošs žanrs. 
Taču, atgriežoties pie 50. gadu beigām, jāatzīst, ka toreiz jauno komponistu vidē bija vērojama arī vēsa, vienaldzīga attieksme pret folkloru un tās izmantojumu nacionālas savdabības veidošanā. 

Viens no svarīgiem iemesliem te bija tas, ka daļa jauno komponistu uzskatīja līdzšinējās latviešu mūzikas nacionālā stila koncepcijas par izsmeltām, «morāli novecojušām». #space

Pēc 1948. gada mūzikas dzīves atmosfēra bija likusi maksāt pārāk lielus meslus pagātnes tradīcijām tautiski nacionālā elementa traktējumā, un tas bija kavējis citu — jaunu nacionālās savdabības formu veidošanos — bija radies priekšstats, ka folkloras intonatīvā sfēra ir uz mūžiem sasaistīta pirmām kārtām ar 19. gadsimtā izstrādāto muzikālo stilistiku. 

Tādēļ — jau minēts — instrumentālajā mūzikā tikai Jānim Ivanovam vienam jau 50. gadu vidū bija pa spēkam atrast jaunu saskaņu starp folkloras elementiem un laikmeta izstrādātajiem novatoriskajiem izteiksmes līdzekļiem. #space

Turpretī vairums jauno steidzās apgūt pašus šos līdzekļus un nacionālas izteiksmes jautājumus nerisināja. 

Plašāk skatot, ir jāatzīst, ka radoši piesavināt tos jaunos izteiksmes līdzekļus, ko izstrādājušas citas nacionālas kultūras un kas jau kļuvuši par vispārēju ieguvumu, arī ir nepieciešams un likumsakarīgs process ikvienas tautas nacionālās mūzikas attīstībā, tādēļ desmitgade starp 1955. un 1965. gadu šai ziņā tomēr nav jāuzskata par tukšuma periodu. #space

 Šie gadi kļuva par vērtību pārvērtēšanas un stilistiskas atjaunināšanās posmu, kam sekoja jauna interese arī par nacionālo savdabību un, protams, izveidojās arī jauna — citāda attieksme pret folkloru. 
Ļoti atturīgi ieskicētas mūzikas valodas saites ar latviešu folkloru vērojamas Imanta Kalniņa simfoniskajos darbos. Tās nekalpo senatnīguma izjūtas radīšanai, tomēr pirmajās divās simfonijās tautas mūzikas intonācijas dažviet sniegtas tādā pietiekami skaidrā un tradicionālā izklāstā, lai rastos folklorisks tēls: visspilgtāk tas izjūtams Otrās simfonijas pirmās daļas blakus partijā («Aijā, Ancīt, aijā» motīvs). Daļēji jau šeit, bet it īpaši vēlākajos darbos folkloras motīva transformācija mēdz būt tik stipra, ka tas pilnīgi zaudē to tēlaini emocionālo jēgu, kāda tam bijusi tautas mūzikā, — tāds, piemēram, ir «Arājiņi, ecētāji» motīva vairākkārtēji saātrināts izklāsts Koncertā orķestrim. Lai arī tik krasa transformācija ir izņēmums, tad tomēr Imanta Kalniņa darbos folkloras intonāciju ievijums simfoniskajā audumā ir tik brīvs vai arī nepretenciozs un saplūdis ar citu melodiski ritmisko materiālu, ka tautas mūzikas elementi te neveido patstāvīgu nacionāli raksturīgu tēlainību. Tie ir tikai līdzekļi citu vidū ļoti vispārinātas liriski psiholoģiskas un nebūt ne folkloriskas tēlainības radīšanai. Un mēs jūtam, ka tā ir komponista apzināta metode. Tā redzam, ka te saites ar folkloru ir vēl netiešākas nekā Jāņa Ivanova pēdējo gadu simfonijās. Un tomēr, lai arī no folkloras vairs netiek ņemts tajā slēptais dzīves skatījums un tēlainība, bet vienīgi atsevišķas melodiskas un ritmiskas kontūras, arī tas veicina Imanta Kalniņa muzikālās izteiksmes savdabību. #space Sagatavots un atbilstoši noskaņots klausītājs to varbūt uztvers arī kā nacionālu savdabību. 

60. gadu otrajai pusei tomēr raksturīgākais ir nevis folkloras elementu un komponista individuālā — sava laika muzikālajā tehnikā veidota stila savstarpēja sakausēšana, sapludināšana, kā tas — lai arī loti atturīgi — izpaužas Imanta Kalniņa simfonijās, bet tieši pretēji centieni. #space

Folklora nevis iekļaujas komponistam vispārraksturīgajā mūzikas valodā, viņa leksikā, bet tiek pasniegta kā īpašs muzikāli estētisks fenomens, un folkloriskie opusi stila ziņā norobežojas atsevišķā grupā. #space

Te šodien pieder ne vien tautas dziesmu apdares, bet arī oriģinālkompozīcijas ar folkloras tekstiem — pirmām kārtām Paula Dambja vokāli instrumentālie cikli. Šie cikli ļoti atgādina apdares, jo dziesmu melodika veidota folkloras raksturā un — tāpat kā apdarēs — dotā materiāla (teksta) muzikāli stilistiskā interpretācija izteic autora estētisko skatījumu. Šādā žanrā autoram paveras vēl lielākas iespējas izteikt savu attieksmi pret folklorā ietverto mentalitāti, jo viņš pats veido arī melodiku, traktējot tautas dziesmas intonatīvos elementus atbilstoši šai attieksmei. 
Šai ziņā kopīgas iezīmes vieno vokālos kamerciklus — «Sieviešu dziesmas» un «Vidzemes ierašu dziesmas». 

Salīdzinājumā ar nacionālā stila virzieniem, kas bija valdošie iepriekšējos gadu desmitos, folkloras interpretācija šajos ciklos ir principiāli citāda. #space

Toreiz, 50. gados, dominēja centieni atveidot pirmām kārtām tautas mūzikas kopējo — galvenokārt episki objektīvo — izteiksmes raksturu, vispārējo kolorītu, un to vēl veicināja samērā tradicionālie, laika gaitā tipizējušies stila līdzekļi, kuriem tika pakļauts folkloras materiāls. Tagad uzmanības centrā ir tā savdabība un izteiksmes svaigums, ko slēpj atsevišķie folkloras žanri (it sevišķi — liriskie), kā arī spilgtākie paraugi un pat kāds atsevišķs ekspresīvs izteiksmes paņēmiens. #space Komponistu interesē ne vien tautiskums kopumā, bet arī folkloras personāžs kā subjekts, un, to atsedzot, viņš šādā nosacītā formā, protams, cenšas runāt par savu un savu laikabiedru emocionālo pasauli. Tautiski nacionālā elementa traktējuma akcents ir pārvietojies no episki objektīvas sfēras uz liriski psiholoģisko. 

Protams, kā jau minēts, te nav nekādas senatnes un tagadnes satuvināšanas emocionāli psiholoģiskā ziņā; folkloras personāžs ir distancēts un dzīvo patstāvīgu dzīvi. #space

Taču komponists pauž savu šodienas estētisko skatījumu ar to, ko viņš folkloras personāža dzīves izjūtā akcentē, — aktīvu emocionālu attieksmi, temperamentu, vitalitāti. 

Kā vienmēr, kad veidojas jauna attieksme pret folkloru, tajā tiek meklēts it kā pats raksturīgākais, pirmatnējākais, autentiskākais, un tas tiek darīts, lai attīrītu tautisko intonatīvo sfēru no iepriekšējā — šķietami tai neatbilstoša — stila ietekmēm un uzslāņojumiem. #space

Taču, tā kā t. s. folkloras autentiskuma estētiskā būtība, stingri ņemot, mums nav izzināma un paliek tikai iluzora (jo mēs nevaram zināt, kāds estētiskais saturs piemita folklorai tās rašanās brīdī), tad šī attīrīšanas operācija īstenībā notiek tādēļ, lai pakļautu folkloru jaunām estētiskām prasībām. 
Šodien tās nereti ir prasības radīt pasvītrotu, tagadnei krasi pretstatītu senatnīguma izjūtu mūzikā. Paula Dambja kora ciklā «Sērdieņu dziesmas» tas ir sasniegts galvenokārt ar senatnīgi primitīva melosa izsmalcinātu atveidojumu — tiklab vokālajās, kā instrumentālajās partijās. Šīs atdzīvinātās pagātnes mūzikas formas un naivi pirmatnīgā dzīves uztvere, kas no tām dveš, te tiek sniegta pavisam tieši, kā realitāte. 

Mūzikā nav nekā tai pretstatīta, nekā tāda, kas norādītu uz distanci starp mūsdienu dzīves izjūtu un to — seno, folklorisko. #space

Bet senajam te piemīt tik ārkārtīgs sulīgums, izsmalcinātība un pat zināma uzspēle, ka šo īpašību dēļ vien to uztveram kā nosacītu. 

Klausītājs skaidri jūt: autoram ir vēl arī kāds mūsdienīgs, senajam pretstatīts skatījums, ko viņš gan ir iznesis aiz iekavām, aiz šī opusa ietvariem, bet varbūt tieši tādēļ nojaušamā distance starp vienu un otru ir milzīga. #space

Romantiskā folkloras traktējumā — ja atceramies — jau pašā mūzikā skan nepārvarēta distance starp ideālo tautisko un īstenību. #space

Varenās kopas komponisti prata tik ļoti satuvināt šo tautisko ar laikmeta estētisko izjūtu, ka abi saplūda, un mēs noticam senās tautiskās dzīves uztveres realitātei. #space

Savukārt tādā attieksmē pret tautisko, kādu sastopam «Sērdieņu dziesmās», distance netiek parādīta, bet tā ir pašsaprotama, neapstrīdama. #space

Bet, ja distance, kas mūs šķir no senās tautiskās dzīves izjūtas, nav mūzikā sataustāma, ja nav apjaušams un kontrolējams, cik tā ir liela un vai vispār ir pārvarama, tad mūsu attieksme pret šo tautisko dzīves izjūtu kļūst nekonkrēta, tautisko tēlainību sāk aizstāt gluži vienkārši abstrakta senatne. #space

Šī distance, protams, vairs nav netīša, bet ir apzināta un gribēta, un tas viss būtiski maina senatnes mūzikas formu izmantojuma estētisko saturu. #space

Tās vairs nekalpo par dabisku un spontānu vienotāju starp tautas dzīves senatni un tagadni, to uzdevums vairs nav radīt pašu par sevi saprotamu kopības sajūtu starp mūsdienīgo un seno tautisko. 

Tagad šīs distancēti sniegtās senatnes mūzikas formas nozīmē mūsdienu cilvēka tīšu atskatīšanos uz tautas senatni, apzināti gribētu estētisku iejušanos savos pirmavotos, lai, baudot pirmatnēji svaigu dzīves uztveri, atsvaidzinātu savas personības daudzkrāsainības izjūtu. #space

Šodienas cilvēks, kam laikmets uzspiež racionalizētu dzīves veidu, meklē estētisku kompensāciju tautas sadzīves tēlos, stihiskā tuvības izjūtā ar dabu, tādos senatnes mākslas iežos, kuros ir iegulsnējusies pirmatnēja estētiskā apziņa — tik sena, ka tā liekas vēl neatbrīvojusies no konkrēti priekšmetiska, empīriski naiva dzīves skatījuma. #space #metonymy

Pie tam te iegūst nozīmi vēl kāds blakus apstāklis. Proti, mūsdienu cilvēka apziņa, bez šaubām, nevar pilnīgi iejusties tik pirmatnējā estētiskajā uztverē. 

Viņa [apziņa] gan rod tīksmi tās valdzinošajā svaigumā, bet vienlaikus arī turpina to vērot it kā no malas, saglabā distanci kā pret noietu attīstības posmu un no pašas šīs novērtējošās attieksmes arī gūst savdabīgu apmierinājumu; #space #metonymy 

apziņai glaimo sava estētiskā redzes loka plašums un elastība salīdzinājumā ar to — pirmatnējo. #space #metonymy

Protams, tīšs atskats pagātnes dzīves un apziņas formās spēj sniegt ne tikai vienkārši estētisku kompensāciju. Ja ielūkojamies pārmaiņās, kas 60. gadu beigās manāmas V. Kaminska kora dziesmu nacionālajā stilā, tad redzam, ka arī tur episkā kopības izjūta ar savu tautu, dzīves vidi, dzimteni vairs ne vienmēr izpaužas tik nedalīti un spontāni kā līdz šim. 

Vīru kora ciklā «Manas dzimtās zemes dziesmas» (J. Pētera vārdi) tā vairs neizpaužas kā pašsaprotama un pat neapzināta dzīves izjūta, bet arī kā gribēta un distancēta ielūkošanās pagātnē (šai sakarībā raksturīgs ir sena tautiska dziedājuma tiešs atdarinājums, kas V. Kaminskim līdz šim nebija sastopams). #space

Te pievēršanās senatnei sniedz apziņai likumsakarīgas vēsturiskās ģenēzes izjūtu, stiprina personības viengabalainību. Šāds estētiskā satura aspekts nav svešs arī P. Dambja folkloriskajiem opusiem. 

Tomēr, lai arī kādas satura nianses ienestu šāds senā materiāla distancēts traktējums, ir jāatzīst, ka te ir pilnīga atteikšanās no priekšstata par tautas seno, folklorisko dzīves izjūtu kā šodienas realitāti. #space

Milzīgā un apzinātā estētiskā distance, kāda šo izjūtu šķir no mūsdienu cilvēka dzīves uztveres (un šī pēdējā izpaužas citos P. Dambja skaņdarbos un ar pavisam citiem izteiksmes līdzekļiem), tagad ļauj runāt par stilizācijas vaibstiem seno tautas mūzikas formu interpretācijā. #space

Liekas, te savu iespaidu ir atstājusi vispārējā aizraušanās ar stilizāciju, kas raksturīga mūsu mūzikai beidzamajā desmitgadē. Vai gan P. Dambja vokāli instrumentālie cikli nav sena materiāla savdabīgi stilizējumi, lai tajā atklātu jaunus aspektus un izteiktu savus estētiskos centienus? Vēl nepārprotamākas stilizācijas ir Raimonda Paula folkloriskie opusi estrādes žanrā. Un, tā kā te tiek atdarināts ne vien pats folkloras materiāls, bet reizēm arī klasisks tā apdares vai izpildījuma paņēmiens, tad ir vietā runāt pat par neoklasisku attieksmi pret folkloru. 
Taču brīvāka attieksme pret senatnes mūzikas formām un tradīcijām izpaužas arī citādi — par senas, aizgājušas dzīves izjūtas nesēju kalpo ne tikai senā lauku folklora, bet arī citi pagātnes mūzikas materiāli; to lomu, ko mūsu mūzikā agrāk veica gandrīz vienīgi tradicionālā tautas mūzika, uzņemas arī pilsētas folklora, senās profesionālās mūzikas paraugi utt. Komponisti atrod materiālus, kas spētu radīt stilizētu senās Rīgas tēlu (senās sadzīves mūzikas atveidojumi teatrālos uzvedumos un filmās, it īpaši R. Paula estrādes un kino mūzikā). Ar sekmēm tiek izmantots Latvijas pilsētu seno arhitektūru un kulta mākslas darbus interpretējošs skaņu materiāls (seno kulta dziedājumu, senas ērģeļu un harmonija spēles stilizēti atdarinājumi P. Dambja un Ļ. Gedrāviča kinomūzikā). Un kas var apgalvot, ka P. Dambis «Sērdieņu dziesmās» ir stilizējis tieši latviešu tautas dziesmu melodiku un nevis vispārēju viduslaiku prosodiju? Dažādu tautu seno profesionālās mūzikas formu stilizāciju oratorijā-svītā «Zilā planēta» P. Dambis pielieto, tā sakot, «globālas» (un ne tautiski nacionālas) senatnes izjūtas radīšanai. 

Arī tā ir apziņas atgriešanās pie pirmavotiem. #metonymy #space

Un visur — gan tradicionālās folkloras, gan arī citas pagātnes muzikālās vielas interpretācijai — te piemīt neoklasiska nokrāsa. Tomasa Manna romānā «Doktors Fausts» komponists Adrians Leverkīns sarunā ar savu rēgaino naktsviesi un kārdinātāju nosauc neoklasicismu par mākslu, kas rotaļājas «ar formām, par kurām ir labi zināms, ka dzīve (t. i., saturs. — A. K.) no tām jau izgājusi». 

Jā, tas saturs, ko šīs senatnes formas izteica sākotnēji, t. i., viņu rašanās brīdī, droši vien ir zudis uz neatgriešanos. Bet mēs tajās ieliekam jaunu asociatīvu saturu — savus priekšstatus par atbilstošo pagātnes laikmetu, tā īpatnībām un kolorītu. #space

Pie tam ieliekam tur pirmām kārtām to, kas mūs interesē kā sava laikmeta cilvēkus un kas mums šķiet ar senatni kopējs. #space

Vai mūsdienu klausītājs nejūtas valdzināts un rosināts, M. Zariņa svītā Partita in barocco saklausot renesansei raksturīgo starojošo vitalitāti un ironiskas brīvdomības pilno dzīvi apliecinošo garīgo atmosfēru? #space #metonymy

Vai viņš līdz ar to nejūtas renesansei tuvs, lai arī izjūt to distancēti — tikai kā etapu cilvēces gara attīstībā, bet tomēr kā tādu etapu, kas atstājis šajā attīstībā paliekošas pēdas? #space #metonymy

Estētiski rosina arī P. Dambja «Sērdieņu dziesmu» senatnīgā dzīves izjūta, arī neraugoties uz stilizācijas iespaidu. Kā gaidītu atsvaidzinājumu tagadnes cilvēks #metonymy bauda šajā mūzikā atdzimstošo lauku cilvēka #metonymy dabisko izjūtu slāni, dzīves uztveres pasaulīgo konkrētību. To pašu var teikt par P. Dambja mūziku dokumentālām filmām ar tautas senatnes, mākslas, etnogrāfijas utt. tematiku. 

Protams, šodienas mūzikā, kā redzējām, ļoti satuvinās folkloras un citu senatnes skaņu materiālu funkcijas — folklora izrādās tikai atsevišķs gadījums pārējo senatnīguma «kondensatoru» vidū. #space

Tas zināmā mērā mazina folkloras īpašo — tautiski nacionālo aspektu, kurš kā iekšēji noslēgts, patstāvīgs dotums neizvirzās priekšplānā, bet toties pieaug tautas pagātnes tēlaini psiholoģiskā diferenciācija mūzikā, tās estētiski detalizētāks, elastīgāks traktējums. #space

Te ir saskatāms turpinājums (lai arī nereti visai brīvs un negaidīts) tai tradīcijai, ko jau piecdesmito gadu otrajā pusē iedibināja M. Zariņš, proti — turpinājums psiholoģiski un sociāli diferencētai tautiski nacionāla elementa izpratnei. Idejiski estētiskā skatījumā tāda diferencēta (arī stilizāciju ietveroša) attieksme pret nacionālo tautiskumu atspoguļo jaunu, intelektualizētāku pakāpi sabiedrības apziņas attieksme pret savu pagātni, senatni. Rezumējot jauno, kas ir īpatns folkloras interpretācijai sešdesmito gadu otrajā pusē, varam norādīt uz divām galvenam tendencēm. 

Pirmo raksturo folkloras elementu radikāla pārstrāde un satuvinašana ar mūsu laikmeta muzikālās valodas pamatprincipiem, lai tautas mūzikas tradīcijas tieši iesaistītu laikmetisku psiholoģisku tēlu veidošanā. #space

Šajā virzienā Imanta Kalniņa sešdesmito gadu simfoniskie darbi ir kaut kādā mērā turpinājuši to pieeju tautiski nacionālā elementa traktējumam, kas jau piecdesmito gadu otrajā pusē iezīmējās J. Ivanova simfonismā. #space

Otrā tendence veido uzsvērtu estētisku un stilistisku distanci, interpretējot folkloru vai citus pagātnes mūzikas materiālus, turklāt šī distance nereti rada pat tautas pagātnes dzīves skatījuma stilizāciju — stilizāciju kā šīs pagātnes idejiski estētiskas apgūšanas formu. #space

Šīs divas tendences, laikmetiski traktējot senās tautas mūzikas elementus, krasi atšķiras muzikālās izteiksmes nosacītības pakāpē un formā. Bet abas tās [tendences] atspoguļo estētiskās apziņas centienus pārvarēt attieksmi pret tautiski nacionālo mūzikas saturu kā gatavi dotu un nemainīgu fenomenu, t. i., tās norāda uz konservatīva objektīvisma pārvarēšanu šai jomā. 
Septiņdesmito gadu sākumā turpinās folkloras izstrādāšana arī Aldona Kalniņa un Edmunda Goldšteina jaunradē, kuru metode jau izkristalizējās iepriekšējā gadu desmitā. 

Tautas mūzikas apdares turpina veidot arī virkne citu komponistu, uzrādot tuvību vienam vai otram no aplūkotajiem folkloras interpretācijas virzieniem. #space

Kā parādīja šo virzienu apskats, tie ne vien veido latviešu padomju mūzikas nacionālo īpatnību, bet katrs savdabīgi ietver raksturīgus mūsu sabiedrības estētiskās apziņas vaibstus, tādā veidā paužot laikmetisku mākslas saturu. 

1 BapTOK B. HapoflHan MV3HKa BeHrpiiH h coce£HHx HapoAOß. M., 1966, c. 13, 27. 2 KpeM.ieß ĪO. HauHOHajībHbie nepTbi pvccKoii MV3MKH. JI., 1968, c. 38. 
1 Piem., Bēthovenam šo muzikāla satura aspektu viņa pētnieki atzīme 12. sonātē klavierēm op. 26, pirmās daļas poētiskajā Tēmā ar variācijām. 


28 “Latviešu Mūzika” nr. 10 (1973) | J. Voskresenska
Jeļena Voskresenska 
PIRMIE LATVIEŠU PADOMJU BALETI 
Daudzveidīgajā padomju mākslas dzīvē balets ieņem redzamu, nozīmīgu un goda pilnu vietu. 

Šis muzikālā teātra žanrs šodien padomju sabiedrībā iekarojis sev milzīgu popularitāti, tā augstā mākslinieciskā meistarība ir vispāratzīta un ieguvusi pasaules slavu. #upisgood #space

Nav nejaušība, ka jau tūlīt pēc Lielās Oktobra sociālistiskās revolūcijas horeogrāfijas māksla izraisīja lielu interesi plašās skatītāju masās. 

Atbilstoši laika garam un sabiedrības centieniem padomju komponisti un horeogrāfi sāka radoši pilnveidot šo mākslas žanru, cenšoties iemiesot tajā idejiski dziļu saturu, vienlaikus novatoriski attīstīt to izteiksmes līdzekļu klāstu, kas tika mantots no pirmsrevolūcijas krievu baleta. #space

Jaunie meklējumi vainagojās nozīmīgiem panākumiem. Baleta mākslas uzplaukums bija vērojams ne tikai tradicionālajos šīs mākslas centros — Maskavā un Ļeņingradā, arī daudzās savienotajās republikās sākās straujš un ražens baleta mākslas attīstības process, dodot savu nozīmīgu ieguldījumu kopējā padomju baleta mākslas attīstības pūrā. Mūsu gadsimta divdesmitajos un trīsdesmitajos gados līdzīga parādība vērojama arī buržuāziskās Latvijas mākslas dzīvē. Arī latviešu nacionālais balets, aizsākot savu darbību, samērā īsā laikā gūst atzīstamus panākumus. 
Dabiski, ka latviešu nacionālais balets, darbojoties un attīstoties pilnīgi atšķirīgā sabiedriski politiskā vidē, nebija brīvs no šīs vides iespaida, kas lielā mērā noteica baleta mākslas idejisko ievirzi. 

Pirmie latviešu nacionālie baleti, kas radās šajā laikā, — Jāņa Mediņa «Mīlas uzvara», Jāņa Kalniņa «Rudens» un «Lakstīgala un roze» —, nepārsniedz mīlas un dabas lirikas tematiskos ietvarus. #space

PSRS Liela teātra baletmeistars V. Tihomirovs 1933. gada tiek aicināts iestudēt Rīgā R. Gliera baletu «Sarkanā magone». Pirmais padomju baleta iestudējums gūst nepieredzētus panākumus latviešu sabiedrībā. 

Revolucionārā romantisma piesātinātā baleta atmosfēra, augstvērtīgā mūzika, interesantais un efektīgais skatuves ietērps, kā arī talantīgā baletmeistara darbs un baleta trupas nevainojamais sniegums vainagojās ar izcilu radoša darba uzvaru. #upisgood #space

Latviešu baletam un padomju baleta mākslas pārstāvjiem šajā laikā sāk veidoties arvien ciešāki sakari, līdz 1940. gadā, padomju varai atjaunojoties Latvijā, tiek nojaukti visi šķēršļi jaunai vispusīgai un pilnīgai radošai sadarbībai. #space 

Straujo Padomju Latvijas baleta mākslas attīstību pārtrauc fašistu izraisītais karš. Baleta trupas darbs sašaurinās, sāk apsīkt. Vienīgais jauniestudējums okupācijas periodā — Alfrēda Kalniņa balets «Staburags» — negūst kaut cik plašāku sabiedrības ievērību. 
Jauns darba posms Padomju Latvijas baleta mākslas attīstībā sākas, beidzoties Lielajam Tēvijas karam. 1944. gada 13. oktobrī Rīga tika atbrīvota no okupantiem. Visās kultūras dzīves jomās kara laikā bija nodarīti milzīgi zaudējumi. Pirmie pēckara gadi bija smagi arī Operas un baleta teātra kolektīvam. Sevišķi lielas grūtības bija jāpārdzīvo baleta mākslai. Patiesībā bija no jauna jāizveido baleta trupa, jo daļa galveno baleta mākslinieku, nokļuvuši pret padomju varu noskaņoto cilvēku ietekmē, emigrēja. Pie diriģenta pults stājās toreizējais orķestra vijolnieks A. Jansons (tagad KPFSR Tautas skatuves mākslinieks un Latvijas PSR Nopelniem bagātais mākslas darbinieks). Lai gan bija daudz grūtību, jau 1944. gada 26. novembrī notika baleta izrāde. Tas bija baleta solista A. Ozoliņa atjaunotais P. Čaikovska «Gulbju ezers». 
Lai uzlabotu trupas darbu, bija vajadzīgi jauni kadri. 1948. gadā savu darbu uzsāka Rīgas horeogrāfijas vidusskola. Lielu palīdzību toreiz sniedza Maskavas un Ļeņingradas speciālisti. Tā no 1948. gada līdz 1959. gadam vidusskolu vadīja no Ļeņingradas atbraukusi A. Vaganovas skolniece Ņina Gavrilova, kuras klasē mācījās daudzas izcilas dejotājas, starp tām republikas Nopelniem bagātās mākslinieces I. Karule, 1. Gintere un M. Bilalova. 
Šajos gados bieži viesi Operas un baleta teātrī bija Maskavas un Ļeņingradas mākslinieki: M. Semjonova, J. Kondratova, G. Ulanova, M. Gabovičs, N. Dudinska, K. Sergejevs, kā arī citi. 
Liels atbalsts horeogrāfijas skolai un teātrim bija jauno Maskavas un Ļeņingradas horeogrāfijas vidusskolu absolventu V. Svecovas, I. Koškina, N. Korjagina, U. Cukanova un V. Bļinova ierašanās Rīgā. Viņu mākslinieciskās jaunrades ceļš saistīts ar latviešu padomju baleta attīstības un uzplaukuma periodu. Jau kopš pirmajiem atjaunotā baleta kolektīva darbības soļiem viens no svarīgākajiem bija repertuāra jautājums. To daudzējādā ziņā noteica izpildītāju iespējas. Līdz ar klasiskajiem baletiem repertuāru papildināja brālīgo republiku autoru darbi, piemēram, tādi baleti kā F. Jarullina «Šuralē», I. Morozova «Doktors Aikāsāp», A. Korčmarjova «Sārtais ziediņš» u. c. Baleta kolektīvs pirmajā desmitgadē tik stipri izauga gan skaitliskajā, gan profesionālajā ziņā, ka 1955. gadā varēja piedalīties Mākslas un literatūras dekādē Maskavā. 
Šajā laikā repertuārā bija 12 baleta izrādes, starp tām divi oriģinālbaleti — A. Liepiņa «Laima» un Ā. Skultes «Brīvības sakta». «Laimu» iestudēja galvenā baletmeistare H. Tangijeva Birzniece, «Brīvības saktu» — J. Canga, kurš pēc Maskavas A. Lunačarska Valsts teātra mākslas institūta beigšanas strādāja Rīgā. Svarīgi, ka šajā laikā kolektīvu papildināja arī pirmie horeogrāfijas vidusskolas absolventi, kas ar panākumiem baletos izpildīja galvenās lomas. 

Augstais baleta trupas izpildītāju līmenis veicināja arī nacionālā baleta rašanos. #upisgood #space

Pirmajā latviešu padomju baletā «Laima» tika nosprausti jauni latviešu horeogrāfijas attīstības ceļi, bet balets «Brīvības sakta» ir pirmais izcilākais latviešu padomju baleta paraugs. Tādēļ arī šie mākslas darbi ir sīkāk aplūkojami. Baleta «Laima» autori — dzejniece Mirdza Ķempe un komponists Anatols Liepiņš sāka to veidot jau 1945. gadā, drīz pēc Padomju Savienības uzvaras pār fašistisko Vāciju. Lielā Tēvijas kara gados M. Ķempe bija Maskavā. Tur viņa 1943. gadā sarakstīja nelielu pasaku ludziņu «Laima pazemē» — par varonīgo un lepno latviešu meiteni, kuru Melnais bruņinieks ieslodzījis pazemē. No turienes viņu atbrīvo Zvaigznes varonis. Uz šīs ludziņas pamata tika izveidots baleta librets. Par savu ieceri dzejniece rakstīja: 
«Lielā Tēvijas kara gados es iepazinu krievu tautas dvēseles spēku, izturību un varonību, to lielo padomju humānismu, kas māca saudzēt un cienīt katras tautas īpatnības. Vēl atmiņā dunēja Maskavas uzvaras salūti par godu latviešu atbrīvotajām pilsētām, vēl redzēju Maskavas ielās ļaužu masas, kas krievu valodā aizkustināti minēja Latvijas vārdu, jo padomju daudztautu armijā latvieši cīnījās par Maskavu un krievi atdeva savas dzīvības par Rīgu, — vēl kavējos šajās atmiņās, kad 1945. gada rudenī sāku domās meklēt sižetu baleta libretam, kam, tāpat kā visai padomju mākslai, vajadzēja izteikt tautas labākos centienus un dziļākās jūtas.» #space #Q [Mirdza Ķempe] 1 

Turpmākajā kopīgajā darbā M. Ķempe un A. Liepiņš nolēma konkretizēt pasakas notikumus, pārceļot tos XII—XIII gadsimtā, kad latviešu ciltis cīnījās pret iebrukušajiem vācu bruņiniekiem. 
Kā zināms no Latvijas vēstures, krievu un latviešu karavīri XIII gadsimta sākumā apvienojās, lai kopīgi cīnītos pret krustnešiem. Tā bija vēsturē pirmā krievu un latviešu kopīgā cīņa pret ienīsto ienaidnieku, liekot pamatus tautu draudzībai daudzos gadsimtos. 

Šajā gadījumā tālas pagātnes notikumiem bija aktuāla nozīme. #space

Komponists A. Liepiņš teicis, ka baleta «Laima» pamatdoma ir latviešu un krievu tautu senā nesagraujamā draudzība un kopīgās cīņas pret vācu iebrucējiem. Kaut arī baleta saturā pārcēlāmies senā pagātnē, tomēr tam ir dzīva saskare ar nesen norimušajām cīņām Lielajā Tēvijas karā. Tieksme tuvināt pagātnes notikumus mūsu dienām, kas izpaudās M. Ķempes un A. Liepiņa jaunradē, bija raksturīga arī daudziem citiem padomju mākslas darbiem. Latviešu baletā vēl nebija darbu, kas atspoguļotu tautas atbrīvošanās cīņas tēmu. Izveidot šādu mākslas darbu bija ļoti sarežģīts uzdevums, jo bija jāsper pirmie soļi, jāpiešķir jauna jēga mūzikas un horeogrāfijas tradīcijām, kas bija raksturīgas klasiskajam baletam, jārod jauni izteiksmes līdzekļi jaunas idejas iedzīvināšanai. 
A. Liepiņa «Laima» ir balets, kas atspoguļo tautas atbrīvošanās cīņas tēmu.2 
E. Melngailis pirmais mēģināja parādīt latviešu tautas un vācu baronu savstarpējās attiecības savā baletā «Maija», kas netika uzvests. Baletā «Laima» pirmoreiz latviešu baleta mākslā tiek atspoguļota latviešu un krievu tautu draudzības tēma, kas tika noklusēta buržuāziskās Latvijas mākslā. 
«Laimā» skaidri saskatāmas dažas iezīmes, kas raksturīgas pirmajiem latviešu baletiem: saturs saistīts ar senlatviešu dzīvi; plaši tiek izmantoti folkloras materiāli; liela vieta ierādīta sadzīves žanru elementiem, parādīta tautas Līgo svētku aina; dramaturģija veidota, pretstatot reālās un fantastiskās pasaules sfēras; kā viens no izteiksmes līdzekļiem izmantots koris bez vārdiem. 
Taču, lai gan «Laimas» sižetā un idejiskajā iecerē parādās jaunas latviešu baleta iezīmes, līdzekļi, ar kuriem komponists īsteno savas ieceres, ir tradicionāli. 
«Laima» ir numuru struktūras balets, kurā mūzika pilnīgi pakļauta skatuves darbībai. Muzikālās dramaturģijas attīstības pamatā ir pretspēku cīņa, ko raksturo kontrastējošas tēmas un intonācijas. Tā ir metode, kas bija tipiska arī citu pirmo padomju baletu muzikālajai dramaturģijai. Tradicionāli komponists izmanto arī daudzās dejas — variācijas, adadžo u. c. 
Tautas dzīves skatu atveidošanai un latviešu un krievu tautas personāžu raksturošanai A. Liepiņš izmanto tautas dziesmu melodijas, gan latviešu tautas dziesmu un deju tēmas, gan arī dažas krievu tautas melodijas. Tautas deju skatos komponists bieži bez jebkādām izmaiņām iekļauj plaši pazīstamas tautas dejas, dažreiz izmanto tikai tautas melodiju. 

Šajā gadījumā A. Liepiņām ir divējādas attīstības metodes: 1) viņš precīzi citē tautas tēmu un to tālāk attīsta, 2) izceļ tautas tēmas galveno frāzi un pēc tam to brīvi attīsta, ne vienmēr ievērojot tautas mūzikas tipiskās īpašības.  #space

Tematiskā materiāla attīstības galvenais princips komponistam ir variācijas. Latviešu tautas dziesmu melodijas raksturo baleta galveno personu Laimu, turklāt viena no tām kļūst par viņas vadmotīvu. Tā ir tautas dziesma «Kulies pati, kungu rija»1 — raksturā gaiša un maiga, mažora skaņkārtā. Šī tēma vijas cauri visam baletam un finālā kļūst par tautas gaviļu paudēju. 
Vairākos numuros šis vadmotīvs ir tuvs tautas variantam. Tā, piemēram, I cēliena pantomīmas ainā, kur risinās Laimas un vācu bruņinieka konflikts, varones vadmotīvs skan minorā. Šādā veidā do minorā vadmotīvs izmantots II cēlienā kā Laimas Variāciju tēma. 
Centrālā aina baleta dramaturģijas attīstībā ir skats bruņinieka pilī. Šeit komponists mūzikā mēģina attēlot notikumus. Arī Laimas vadmotīvs izmainās, tā raksturs tiek saasināts ar pamazinātu septakordu un hromatiskām harmonijām. Skatā, kurā mūķenes mēģina pievērst Laimu savai ticībai, vadmotīva intonācijas skan vēl spriegāk. Šī skata kulminācijas momentā orķestrī dzirdama dziesmas «Kas tie tādi, kas dziedāja» sociālā protesta tēma. 
Plaši attīstot Laimas vadmotīvu, noslēdzas III cēliena pirmā aina. Arī III cēliena otrās ainas priekšspēlē mūzikas materiāla pamats ir Laimas vadmotīvs kopā ar krievu tēmu. 
Lai gan Laimas vadmotīvs vijas cauri visam baletam, tomēr tas neiegūst īstu simfonisku attīstību. Tādējādi tam zināmā mērā ir ilustratīvs raksturs. Pārējās ar Laimas tēlu saistītās tēmas vispār netiek attīstītas. Pirmā cēliena Laimas deja ir nelielas variācijas par tautas dziesmas «Stādīju ieviņu» tēmu, bet III cēlienā Laimas Variācijas tiek veidotas, izmantojot tautas dziesmas «Teici, teici, valodiņa» melodiju. 
Pirmā cēliena divos adadžo arī izmantotas tautas tēmas: pirmajā — tautas dziesma «Puiši jāja pieguļā», kuru pats komponists raksturo kā mīlas vadmotīvu1, otrajā — «Teici, teici,, valodiņa». Austra un Laimas draudzenes Ainas muzikālie raksturojumi doti variācijās, kas veidotas pēc tradicionālo baleta klasisko variāciju parauga: vīriešu — enerģiska rakstura, sieviešu — vijīga, viegla. #gender Baismi drūma ir mūzika, kas raksturo vācu bruņinieku un viņa ieroču nesēju. 

No stūrainām lēcienveida intonācijām veidota tēma ar pasvītrotu nonas gājienu, kas skan, Bruņiniekam ierodoties tautas svētkos. #space

Tā kļūst par viņa vadmotīvu. Šīs tēmas sākuma intonācija vijas cauri arī Bruņinieka groteskajai dejai. Pils ainā Bruņinieka vadmotīvs atkārtojas pamatveidā. Bez pārmaiņām tas skan arī viņa dejā. Baletu ievada un noslēdz plaši tautas svētku skati: balets sākas ar Līgo svētkiem un beidzas ar uzvaras gavilēm, tādējādi no formas viedokļa veidojot noapaļojumu. Svētku skatos komponists izmanto latviešu tautas deju «Ačkups», «Rucavietis» un «Gatves deja» melodijas. Ir arī komiskas dejas, kas ir latviešu baleta tautas skatu neatņemama sastāvdaļa, sākot ar E. Melngaiļa baletu «Maija». «lereibušo puišu dejā» komponists apvieno trīs tautas tēmas, turklāt «Lienītes polku» citē pilnībā, bet no tautas dziesmām «Rīga dimd» un «Dzērājs puisis» izmantotas atsevišķas intonācijas. «Veco ļaužu deja» ieturēta lēna tempā 3/8 taktī, sinkopētā ritmā, ar mazurkai līdzīgu dejas soli. 
Krievu karavīrus raksturo tautas deju intonācijas. Jau pirmajā dejā krievu tautas dejas «BapbiHH» motīvs kļūst par galveno muzikālo materiālu. Uzsverot krievu nacionālo kolorītu, A. Liepiņš ar mūzikas izteiksmes līdzekļiem imitē harmonikas skaņas. 
Fantastisko ainu veidošanā atšķirībā no latviešu klasiskajām operām un baletiem, kas sarakstītas pirms «Laimas», komponists balstās uz numuru baleta tradīcijām. Tā veidota arī fantastiskā aina «Austra sapnis». Tas ir divertisments, kura centrālais numurs ir Lielais valsis. Mūzikā atveidota burvju ezera atmoda, malduguņu deja un citas fantastiskas pārvērtības. Komponists šeit kā spilgtu izteiksmes līdzekli izmanto kori bez vārdiem. 
No šā cēliena dejām sevišķi jāatzīmē valsis, kura tēma tiek veidota no tautas dziesmas «Jūriņ' prasa smalku tīklu» sākuma intonācijas. Tautas tēmas veiksmīgā izvēle kopā ar labo horeogrāfisko risinājumu noteica šī numura dzīvotspēju, un tas vēl tagad ieņem stabilu vietu koncertu repertuārā. Baleta fantastikas muzikālais raksturojums izraisa asociācijas ar sapņa ainām baletā «Dons Kihots» un ainu «Ēnas» — Minkusa baletā «Bajadēra». 
Baleta patstāvīgās simfoniskās epizodes nav lielas: uvertīra, starpspēle III cēliena otrajai ainai un pantomīmas ainas, kas atspoguļo latviešu un krievu karavīru cīņu ar vācu bruņiniekiem. 
Uvertīra nav tematiski saistīta ar baleta turpmāko mūziku. Tā veidota, attīstot divas tautas dziesmu tēmas, kas pilnībā nav citētas: tās ir līgo dziesma un «Pūt, vējiņi!». Pantomīmā pretspēku cīņa tiek risināta diezgan primitīvi: straujajās, kustīgajās pasāžās ievijas fanfaras, kas ievada heroisko elementu. 
Kā redzams, «Laimas» mūzika ir veidota tradicionāli. 
«Laima» ir pirmais lielākais patstāvīgais baletmeistares H. Tangijevas-Birznieces un diriģenta A. Jansona darbs. 
«Darbs ar «Laimu» bija mans pirmais sarežģītais darbs. Mūzikas autors arī pirmoreiz veidoja baletu. Viņš ne visur ievērojis horeogrāfijas mākslas specifiku. Tamdēļ šo to vajadzēja pārskatīt darba gaitā,» 
atzīmēja H. Tangijeva-Birzniece. A. Jansons pasvītroja, ka galvenokārt gribējis panākt labu ansambļa saspēli. Gribējies izveidot tādu izrādi, kurā organiski savienotos mūzika, deja un noformējuma krāsainība. Baletmeistares darbu, veidojot izrādi, sarežģīja tas, ka baleta trupai trūka dejotāju. Pirmie galveno lomu izpildītāji bija jaunā baleta soliste J. Pankrate, kā arī A. Ozoliņš un J. Grauds, kuru mākslas ceļš bija sācies jau 30. gados. Pirmā padomju baleta uzvedumu sabiedrība novērtēja kā lielu notikumu republikas teātru dzīvē. Gatavojot šo baletu dekādei Maskavā, tika izdarītas zināmas izmaiņas, uzaicinot arī jaunus izpildītājus — V. Vilciņu, I. Ginteri, H. Ritenbergu un M. Liepu. Šā baleta izrādes dekādes laikā iemantoja maskaviešu atzinību. PSRS Tautas māksliniece Marina Semjonova savā recenzijā rakstīja: 
«Baletmeistare H. Tangijeva-Birzniece radoši risina izvirzīto uzdevumu, bagātinādama klasisko deju ar latviešu tautas deju elementiem. Šis īpatnējais klasiskās un nacionālās dejas saliedējums piešķir baletam «Laima» īpašu burvīgumu .. . Balets «Laima» nav izticis bez tradicionālā sapņa. Taču šis sapnis iestudēts tik poētiski, ar tādu izdomu, ka izrādi pavada nepārtraukti skatītāju aplausi. . . Baleta gaišajā un priecīgajā finālā pasvītrota tautu brālīgās draudzības dižā ideja. #Q [PSRS Tautas māksliniece Marina Semjonova]» 

* * * 
1950. gada 9. maijā Latvijas PSR Valsts operas un baleta teātrī notika otrā latviešu padomju baleta — Ādolfa Skultes «Brīvības saktas» pirmizrāde. 
Latviešu baleta vēsturē tas bija pirmais paraugs, kura pamatā latviešu autora literārs darbs — tā veidota pēc Jāņa Raiņa lugas «Spēlēju, dancoju» motīviem. Līdz tam Raiņa dzejai komponisti bija pievērsušies tikai operas žanrā. A. Skulte strādāja vienlaikus pie diviem skaņdarbiem, kas saistīti ar dzejnieka daiļradi, radot mūziku kinofilmai «Rainis» un baletu. 
«Brīvības sakta» pastāv divās redakcijās, kuru tapšana kopumā aptvēra gandrīz desmit gadus ilgu laika posmu. Pirmā redakcija pabeigta 1949. gadā, otrā — 1955. gadā.1 Komponists sāka strādāt pie baleta 1946. gadā, sadarbojoties ar libreta autoru dramaturgu P. Aboļimovu 2 un baletmeistaru J. Cangu. Raiņa luga «Spēlēju, dancoju» uzrakstīta 1915. gadā. Sarežģītos simboliskos tēlos tajā izteikta tautas cīņas ideja pret vācu feodāļiem — apspiedējiem. P. Aboļimovs libretā izmantoja lugas sižetisko pamatu, brīvi papildinot, izmainot, konkretizējot notikumus. Neapšaubāmi — Raiņa simbolisko zemtekstu nav iespējams ietvert horeogrāfijā, tāpēc libretists atteicās no filozofiski simboliskās ievirzes. 
Libretā, salīdzinot ar Raiņa lugu, jauna jēga tiek piešķirta cīņas traģiskajam raksturam. P. Aboļimovs izmanto atsevišķas Raiņa lugas situācijas un personāžus, bet centrā liek saktu, kas alegoriski personificē brīvību. 

Līdz ar to vairāki tēli [libretā] zaudē simbolisko dziļumu. #space

Bet tajā pašā laikā tiek saglabāta lugas idejiskā ievirze un darbojošos personu raksturīgās iezīmes. Baleta galvenie varoņi ir Kalējs un tautas dziedonis Tots. Tota tēla būtība tomēr ievērojami izmainīta. Lugā viņš iet bojā cīņā par tautas brīvību, bet baletā tauta viņu izglābj, un visi kopā svin uzvaru.3

Baleta dramaturģija balstās uz «gaišo» un «tumšo» spēku cīņu. #space

Tos pārstāv, no vienas puses, tauta, no otras — Kungs un viņa palīgi — velni un raganas. Viņu sadursmēs pretstatīti reālās un fantastiskās pasaules tēli. Pie tam raksturīgi, ka fantastika saistīta tikai ar negatīvo personāžu darbību, kas ir neparasti latviešu baletam. Šajā gadījumā var novilkt paralēles ar tradīcijām, kas nāk no latviešu un krievu operas. 
Balets «Brīvības sakta» sastāv no trīs cēlieniem, sešām ainām. Dažās saglabāts Raiņa dotais virsraksts: «Mežs», «Kalve», «Kapsētā». 
Sākumā A. Skulte izvirzīja sev uzdevumu radīt caurkomponētas struktūras simfonisku skaņdarbu. Pēc autora ieceres, pirmais baleta variants tika apzīmēts par «simfonisku poēmu». 

Baleta muzikālā dramaturģija balstās uz divu grupu vadmotīvu attīstību: #space

pirmā saistās ar «gaišajiem» spēkiem — Saktas, Tota, Leldes, Zemgus vadmotīvi. Otrā grupa — «tumšo» spēku vadmotīvi — Kunga un velnu rijas iemītnieku vadmotīvs, ko var nosaukt par «elles spēku» vadmotīvu. Vadmotīva attīstībā komponists viscaur izmanto simfoniskās attīstības metodi, plaši izmanto motīvu transformācijas principu, pretējo spēku cīņas tēmu kontrapunktiska savienojuma paņēmienus. Šāda attīstība raksturīga simfoniskai poēmai, tāpēc komponists tā arī gribēja nosaukt savu skaņdarbu. 
Veidojot kontrastējošo sfēru muzikālos raksturojumus, A. Skulte izmanto dažādus izteiksmes līdzekļus. Tā tautas pārstāvjus viņš atveido ar tēmām, kas tuvas tautiskām, tām pretstatītas «tumšos» spēkus atveidojošās tēmas. 

Plašas elpas melodijām pretstatīti īsi motīvi, harmoniskai skaidrībai un tonālai noturībai — harmoniska nenoturība, palielinātās un pamazinātās skaņkārtas, mierīgi plūstošai melodikai — lēcienveidīgs tēmu izklāsts. #space

Muzikālās dramaturģijas attīstībā sevišķa loma ir Saktas vadmotīvam, kas pakļauts dažādām izmaiņām, atkarībā no kopējās dramatiskās attīstības līnijas. Pamatveidā vadmotīvs pirmo reizi tiek izmantots kāzu skatā. Gaišajā fanfarveida tēmā jūtami tautas pentatonikas elementi. 

Saktas vadmotīvs kalpo par tematisko pamatu tādā svarīgā dramaturģijas momentā kā Tota aicinājums uz cīņu, kur tas skan vīrišķīgi un spēcīgi. #space

Kontrastējoši šis vadmotīvs skan saktas nolaupīšanas skatā. Tā pirmā frāze ir minora tonalitātē, pasvītroti veselu toņu gājieni lento tempā. #space

Ainā «Mežs» sniegts viens no žanra transformācijas variantiem, kur Saktas motīvs ievijas drūmā marša epizodē. 

Ainā «Kapsētā» komponists izmanto vadmotīvu sadursmes principu: #space

Saktas vadmotīva intonācijas pretstatītas Kunga vadmotīvam. 
Baleta finālā Saktas tema kalpo kā simfoniskas darbības attīstības un apoteozes pamats, apstiprinot gaišo spēku uzvaru. 
Tota vadmotīva attīstība norisinās citādi. Viņa muzikālā raksturojuma īpatnības jau dotas Raiņa lugā, kur varonis spēlē un dzied tautas dziesmu «Spēlēju, dancoju». Dabiski, ka arī baletā dziesma kļuva par Tota vadmotīvu. Gaišā, dzīvespriecīgā melodija pasvītro tautas varoņa spēku. Raksturīgi, ka šī tēma, tēla attīstības procesā transformēdamās, nezaudē savu sākotnējo raksturu, vairumā gadījumu skan mažorā, tikai divos sprieguma momentos, skanot minorā, gūst citādu emocionālu nokrāsu. Bez tam atsevišķās ainās, kur darbojas Tots, tā sastopama dažādos izdevumos. 

Piemēram, ainā «Kalve» Tota vadmotīvs kalpo par visas ainas tematisko pamatu. #space

Kā ass kontrasts fantastiskajā velnu rijas ainā skan Tota spēle — vadmotīvs, kas dots pamazinājumā, ar dažām intonatīvām izmaiņām, sākumā vijoles solo izpildījumā, vēlāk pārejot čella partijā. #space

Virknē gadījumu komponists izmanto atsevišķas šī vadmotīva intonācijas, bieži apvienojot tās ar citiem vadmotīviem. Tā rotaļīgajā, valšveidīgajā I cēliena meiteņu dejā Tota vadmotīvs pakļauts kopējam raksturam, līdz ar to arī metriskām izmaiņām. Ainā «Mežs» tas izstrādāts kontrastu pretstatījumā ar Leldes un Kunga vadmotīviem. 

Šajā gadījumā tas skan pamazinātajā skaņkārtā. #space

Par Leldes vadmotīvu kalpo sociālā protesta tautas dziesmas «Ej, saulīte, drīz pie dieva» sākuma intonācijas. Saglabājot gaišo mažora raksturu, Leldes vadmotīvs pavada varoni, ievijoties kāzu dejā. Triumfējoši tas skan baleta finālā. 
Leldes vadmotīva transformācija notiek ainā «Kapsēta». 

Attīstot motīvu, komponists izmanto tēmas pamatu — pirmo frāzi un izstrādā to minora tonalitātē. #space

Un, kaut arī pilnībā vadmotīvs netiek izmantots, tā raksturs šeit vistuvāks tautas dziesmai. 
Zemgus vadmotīvs pasvītro varoņa enerģisko, vīrišķīgo raksturu. #gender

Tas dinamiski attīstās ainā «Mežs», kur dramatisks sprieguma kāpinājums tiek panākts, savienojot divus vadmotīvus — Leldes un Zemgus. #space

Raksturīgi, ka kulmināciju momentos Ā. Skulte izmanto vadmotīvu saplūšanas paņēmienu.
Tā baleta finālā apvienojumā dotas kontrastējošas tēmas. 

Šeit savijas Leldes, Zemgus, Tota vadmotīvu intonācijas, pašā kulminācijas virsotnē parādās Saktas vadmotīvs. #space

Tas ir attīstības galamērķis, fināls, kas noved pie vispārējas līksmes. Citāda ir mūzikas valoda naidīgo spēku raksturojumam fantastiskajās ainās. 

Te asi melodiski savienojumi, harmoniska nenoturība, veselu toņu un tritona gājieni, lēcienveidīgas melodikas tips, savdabīgu orķestra tembru izmantojums. Šeit savijas Leldes, Zemgus, Tota vadmotīvu intonācijas, pašā kulminācijas virsotnē parādās Saktas vadmotīvs. #space

Kunga vadmotīvs sastāv no diviem elementiem: pirmais — divu dominantseptakordu savienojums tritona attieksmē — Kunga vadharmonija, otrais — trauksmaina lejupejoša trioļu pasāža, kuras melodiskā līnija balstās uz hromatismiem un palielinātiem intervāliem. #space

Jāatzīmē, ka vadharmonijas izmantošana ir jauna parādība latviešu baleta mūzikā, kas nāk no krievu operu fantastikas ļauno tēlu atveidojuma. 

Kunga vadharmonija nepārtraukti mainās, veidojot muzikālā materiāla pamatu ainās, kas saistītas ar viņa tēlu un darbību, taču viņa vadmotīvs paliek nemainīgs. #space

Kontrastu pretstatījumā Kunga un Tota vadmotīvi parādās baleta nelielajā orķestra ievadā. Tā ir pirmā «gaišo» un «tumšo» spēku sadursme. 

Dramatiskajā I cēliena kulminācijā — jautrajā svētku ainā ielaužas Kunga vadmotīvs, iezīmējot pagriezienu darbības attīstībā pretī traģiskajam noslēgumam — saktas nolaupīšanai un Leldes nāvei. #space

Ainā «Mežs» Kunga vadharmonija dota kontrastējošā apvienojumā ar Tota un Leldes vadmotīvu pamatintonācijām. Centrālais «tumšo» spēku raksturojums sniegts ainas «Kapsētā» epilogā un velnu rijā. 
Iztēles moments — pulksteņa sitieni ieved fantastikas pasaulē. Mazā velnēna parādīšanos pavada motīvs, kuru var uzskatīt par «elles spēku» vadmotīvu, jo tas caurauž visu šās 
ainas mūziku. 

Asi disonējoši pamazinātās kvartas, septimas, pamazinātas oktāvas intervāli, kas izkārtoti lēcienveidīgā kustībā, surdinēti tromboni, fagota stakato, ksilofona skanējums rada groteska, stūraina rakstura mūziku. #space

Komponists izmanto efektīgus paņēmienus, kā, piemēram, velnēna kliedziena imitēšanu, ko panāk ar koka pūšamo instrumentu slīdošiem tremolo trilleriem un priekšskaņiem. Trešais cēliens sākas ar spožu elles iemītnieku neapvaldītas jautrības ainu. Šī aina ir visdejiskākā. Vispārējā jautrība noved pie kulminējošās raganas dejas. Tas ir ugunīgi temperamentīgs bakhanāliju tipa tango-bolero. Kaprīza, vilinoša tēma, ko izpilda stīgu un koka pūšamie instrumenti, asais, noteiktais ritms, trauksmainais temps pasvītro dejiskās ainas dēmonisko raksturu. #reph Kulminācijas brīdī deju pārtrauc Tota ierašanās. Notiek kontrastējoša vadmotīvu sadursme, kas noved pie «gaišo» spēku uzvaras pār «tumšajiem». 

Fantastiskās pasaules tēlojumā komponistam tipiska bieža spilgtu harmonisku kompleksu izmantošana: #space
dominantseptakordu, dažādu tonalitāšu sekstakordu, pamazināto septakordu, pamazināto un palielināto intervālu savienojumi. #space

Reālo pasauli — «gaišos spēkus» Ā. Skulte raksturo citiem līdzekļiem. Šeit viņš pievēršas tautas mūzikas sfērai, izmantojot dažādas metodes. Pilnībā komponists citē tikai divas tautas dziesmas: «Spēlēju, dancoju visu cauru nakti» un «Edz, kur vīri alu dzēra». Galvenais tautiskā elementa izmantošanas princips ir kādai tautas dziesmai raksturīgas frāzes, motīva vai tipiska intonācijas attīstība. Tā draudzeņu dejā pirmajā cēlienā dzirdam tautas kāzu dziesmu «Lec, eglīte, dej, eglīte». Vieglā, graciozā meiteņu un Tota dejas pamattēma valša ritmā tuva latgaliešu dziesmai «Ai, agri, agri». Rotaļu ainā izmantotas dziesmas «Aijā, žūžū, lāča bērni» intonācijas, kas pavada lāča ierašanos. Bet deju skata noslēgumā melodiskā materiāla pamatā ir intonācijas, kas tuvas dziesmai «Švaģera meitiņa dzelteniem matiem». Leldes, Zemgus un Tota trio tēmas sākuma intonācijas atgādina latviešu tautas dziesmu «Pūt, vējiņi!». 

Pēdējā baleta ainā, liriskas izjūtas cauraustā mūzikā tēlojot Leldes atmošanos, komponists balstās uz dziesmas «Čuči, mana līgaviņa» intonācijām. #space
Jāpasvītro, ka latviešu baletam neparasta ir pievēršanās nevis tautas deju tēmām un intonācijām, bet dažādu žanru dziesmām — rotaļu, humoristiskām, kāzu, kam dejiski ritmi. 

Liekas, ka balstīšanās uz dziesmu saistīta ar to, ka latviešu folklorā dziesmu melodijas ir bagātākas nekā deju melodijas, kā arī ar komponista tieksmi radīt simfoniskas attīstības caurstrāvotu darbu. #space

Šajā ziņā dziesma paver brīvākas iespējas, jo nesaista ar stingri noteiktu ritmu un struktūru. 
Deju ainās Ā. Skulte līdztekus jaunām iezīmēm attīsta pirmajiem latviešu baletiem piemītošās tradīcijas, piemēram, nav izmantoti citāti, bet gan tautas melodikas, ritmikas un formas īpatnības; finālā skan koris bez vārdiem. Atbilstoši tautas mūzikas raksturam komponists bieži savām diatoniskajām harmonijām piešķir lidiskā un miksolidiskā mažora nokrāsu. Tā, piemēram, lidiskajā mažorā rakstīta tēma, kas atklāj kāzu svinību un draudzeņu dejas ainu. Miksolidiskā skaņkārta izmantota vīru dejā ar alus kausiem, meiteņu un Tota dejā. Masu dejās bieži sastopami tautas mūzikai tipiski ritmi, kvintas skanējums basā. Raksturīgi, ka I cēliena draudzeņu dejas otrajā epizodē pasvītrots tipisks trīsdaļu taktsmērs un sinkopēts ritms, kas nāk no mazurkas. 
Virkne epizodu, kas rakstītas 4/4 taktsmērā, tematiska materiāla izklāsts dots polkai raksturīgā ritmiskā zīmējumā. Daudzas dejas ir valša ritmā. Sevišķi spilgti valšveidīgums izpaužas liriskajās dejās, piemēram, meiteņu un Tota dejā, Leldes, Zemgus un Tota trio. Deju ainu tematiskā materiāla struktūrā un attīstības paņēmienos arī vērojamas raksturīgas folkloras īpatnības. Tautas dejas uzmanību saista kvadrātveida struktūras kontrastējošu epizodu mija. Liriskajās epizodēs manāma bieža variēšanas principa un variācijveida attīstības izmantošana. Ta Leldes variācijas I cēlienā ir tautas dziesmas tēmas variētas attīstības piemērs. 

Uz līdzīga principa balstās arī Leldes, Tota un Zemgus trio I cēlienā. #space

Baleta «Brīvības sakta» uzvedumu 1950. gadā veidoja toreiz jaunais baletmeistars Jevgeņijs Canga. Šis uzvedums bija arī pirmais darbs viņam kā horeogrāfijas autoram. Izrādi diriģēja Arvīds Jansons, galvenās lomas izpildīja ievērojamie baleta mākslinieki: A. Priede, J. Pankrate, A. Ozoliņš un J. Grauds. Par šo darbu komponists Ā. Skulte, diriģents A. Jansons, baletmeistars J. Canga un galveno partiju izpildītāji saņēma augstu apbalvojumu — PSRS Valsts prēmiju. Lai gan balets guva panākumus, kritika atzīmēja dažus trūkumus, atzīstot, ka simfonizētā mūzikas attīstība sarežģījusi baletmeistara uzdevumu un ka balets attīstās nepietiekami dinamiski. 
Patiešām baletmeistaram J. Cangam neizdevās pilnībā izmantot visas mūzikas iespējas, pārnest tās attīstības principus horeogrāfijā. Tāpēc uzveduma veidotājiem radās doma par baleta pārveidošanu. Darbu pie baleta otrās redakcijas A. Skulte uzsāka 1954. gadā. Librets tika būtiski izmainīts. Tā, piemēram, parādījās efektīgākas, tradicionālam baletam raksturīgas epizodes, jaunas darbojošās personas. Tomēr baleta autori otrajā redakcijā tuvinās Raiņa iecerei. Tagad Tots iet bojā sadursmē ar ienaidnieku. 

Nozīmīgi padziļināts fantastisko personāžu raksturojums. #space

Katrai otrās redakcijas ainai komponists un libretists devuši nosaukumu. Pirmais cēliens — «Leldes vecāku mājās», tāpat kā pirmajā redakcijā, paliek bez izmaiņām. Otrā cēliena risinājums ir jauns. Aina «Mežs» izsvītrota. 
Ainas «Kalve» un «Kapsētā» apvienotas II cēliena I ainā — «Barona pilī». Šeit notiek balle. lerodas Barons ar nolaupīto saktu. Uz šejieni atved arī Leldi, kura atsakās dejot ar viesiem. Kā vīzija parādās zobena kalšanas aina (saīsināta aina «Kalvē»). Kad pulkstenis sit divpadsmit, sākas otrā aina — «Velnu midzenī». Dāmas un kavalieri pārvēršas par velniem un raganām. Viņu vētraino izpriecu kulminācijas momentā parādās Tots un Zemgus ar tautu un uzvar tumsas spēkus. Pirmās redakcijas III cēliena otrā aina — «Leldes vecāku mājās», kas bija veidota kā neliels fināls, paplašināta līdz veselam cēlienam, izveidojot divertismentu — tautas svētku ainu. Otrajā redakcijā trešais cēliens sastāv no divām ainām. Pirmajā — «Leldes vecāku mājās» atkārtota I redakcija, bet tā noslēdzas ar jaunu Tota nāves skatu. Otrā aina — «Dzintara pilī» radīta gandrīz pilnībā no jauna. Otrajā redakcijā savādāk veidoti galveno darbojošos personu tēli. Nav vairs Kalēja. 

Par galveno varoni kļūst Zemgus, kuram piešķirtas Kalēja un Tota īpašības un kurš nostājas cīņas priekšgalā, gūstot rūdījumu Kalvē. #space 

Nozīmīgi padziļināts fantastisko personāžu raksturojums. #space

Būtiska īpatnība ir tā, ka II redakcijā gaišo un tumšo spēku dramaturģiskai sadursmei izmantoti citi paņēmieni. Tots spēlē jautru polku, liekot velniem dejot, līdz to spēki izsīkst, bet pirmajā redakcijā Tots ar savu dziesmu tos iemidzināja. Jau tika minēts, ka, no vienas puses, Tota tēla iezīmes pārnestas uz Zemgu, bet, no otras puses, Tota tēls tuvināts Raiņa radītajam tēlam, t. i., viņa raksturojums noslēdzas ar traģisku risinājumu, cīņā par saktu viņš iet bojā. Lai gan Tota bojā ejas apstākļi atveidoti citādāk nekā Raiņa lugā, idejiskā iecere ir identiska ar dzejnieka doto: Tots iet bojā, bet viņa dziesma par brīvību dzīvo. 

Sakarā ar lielajām izmaiņām II cēlienā savdabīgi padziļināta Raganas loma. #space 

Viņa kļuvusi par vienu no vadošajiem tēliem tumšo spēku sfērā. Radies romantiskajam baletam tipisks dubultnieka tēls: Baronese pārvēršas par Raganu. Bez tam Barons kļūst par Velnu, tāpat kā viesi — kavalieri un dāmas — par ļaunajiem gariem (velniem un raganām). 

Dubultnieku izmantošana akcentē komponista tieksmi padziļināt konfliktu, pasvītrot idejisko ievirzi; #space tā rezultātā fantastiskie spēki guvuši dziļāku jēgu. #space 

lepriekš tika minēts, ka horeogrāfijas prasības lika komponistam ķerties pie otrās redakcijas izveides. Tomēr A. Skulte pilnībā neatteicās no simfoniskās attīstības principa. Nozīmīga daļa no pirmās redakcijas mūzikas tika pārstrādāta atbilstoši libretam. Virkne numuru tika radīti no jauna. Baleta partitūrā autors devis deju nosaukumus, apzīmējis nelielas pantomīmas epizodes. Otrās redakcijas mūzikā saglabājušies tie paši vadmotīvi un nozīmīgākais varoņu muzikālais raksturojums. 

Baleta ievads paplašināts, tā sākumā izveidojot Saktas vadmotīvu. Tas saasina kontrastu, izceļ pamatideju. #space 

Rezultātā ievads guvis triju fāžu uzbūvi: tā sākumā un beigās skan gaišās tēmas akordu izklāstā, bet centrālo epizodi veido kontrastējošs tumšo spēku raksturojums, kas panākts ar griezīgu harmoniju, pasvītrotu orķestra tembru palīdzību. Jaunie numuri organiski iekļaujas darbības attīstībā — tāda ir Zemgus variācija, kurā pasvītrota šī tēla vīrišķība, enerģija, tās vidusposmā dzirdamas viņa vadmotīva sākuma intonācijas; #gender Tota variācija, kuras muzikālā materiāla pamatā arī ir attiecīgā vadmotīva sākuma intonācijas. Šī variācija tiek izpildīta pirms «Trio»1, kur pirmajā redakcijā skanēja Tota dziesma. Tagad dziesma pārnesta tālāk, dodot vietu solo dejai. Izveidota jauna Vagara un muižas ļaužu deja, kā arī kāzu viesu deja smagnēju, nesteidzīgu tautas deju garā. 
levērojami paplašināta Leldes un Vagara aina un tautas rotaļu deja ar dvieli. Papildinājumi, kas sastopami arī citu tēlu raksturojumos un masu skatos, pastiprina kontrastu gaišo un tumšo spēku pretnostatījumā. 
Otrā cēliena pirmā aina sākas ar balles skatu, kuru komponists uzrakstījis no jauna. Tā muzikālā dramaturģija attīstās, pretstatot un pakļaujot konfliktējošai sadursmei trīs muzikālo tēlu sfēras — seno deju stilizācijas, «tumšo» un «gaišo» spēku tēmu attīstību. Dejas — Sarabanda, Gavote I, Kavalieru deja, Menuets — neseko tieši viena otrai, bet mijas ar citām epizodēm. Šajā ainā «gaišo» un «tumšo» spēku konflikts kļūst dramatisks. Par tā kulmināciju var uzskatīt Menueta ielaušanos Leldes, Baroneses un Barona skatā, kas noslēdzas ar «Kalves» vīziju. 
Vispilnīgākais «tumšo» spēku pārstāves Baroneses raksturojums sniegts viņas dejā ar kavalieriem un solo variācijā. Abos gadījumos savdabīgs ir klasiskās dejas apvienojums ar «tumšo» spēku sfēras muzikālās valodas elementiem. 

Tā dejā ar kavalieriem uz menueta ritma fona parādās asi palielināto trīsskaņu akordi, hromatismi, stakato, kas it kā atklāj Baroneses tēla dēmonisko būtību. #space

Baroneses variācijā apvienots Gavotes noteiktais ritms un raksturs ar kaprīzu melodisko zīmējumu, kurā daudz palielināto intervālu lēcienu. #space

Nelielajā pantomīmā — Barona ierašanās ar saktu — pirmo reizi ielaužas gaišie spēki, kas izteikti Saktas un Leldes vadmotīvu skanējumā. Bet lielajā Leldes, Baroneses un Barona skatā notiek dramatiska vadmotīvu sadursme. Šo vadmotīvu attīstība ir sekojošās ainas pamatā, un Leldes rokās spoži mirdzošā sakta dziest, tikko tai pieskaras Barons vai Baronese. Pakāpeniskā dinamiskā kāpinājumā konfliktējošā sadursmē attīstās Barona, Saktas un Leldes vadmotīvi. #upisgood #space Leldes vadmotīva izvedums minorā gūst traģisku nokrāsu. Saktas vadmotīvs arī sākumā skan minorā, bet attīstības procesā sasniedz varenu skanējumu mažorā. 
Stipri saīsināts otrajā redakcijā ir Kalves skats, kurā saglabāts tikai kulminējošais posms. Šeit notiek Tota vadmotīva transformācija. Pantomīmiskā skatā, kur tēlots Zemgus, kaļot zobenu, gaiši un svinīgi skanošais brīvības dziedoņa Tota vadmotīvs uztverams kā nākotnes uzvaras priekšnojauta. Citādi, salīdzinot ar pirmo redakciju, veidota velnu midzeņa aina, kurā sastopamas arī dažas jaunas epizodes. Pirmajā redakcijā skati, kur darbojas «tumšie» spēki, bija sadalīti divās ainās, bet epizodei «Pusnakts» otrajā redakcijā seko viena aina. Tās pamatā dejas no pirmās redakcijas. Divas jaunas Vecā velna dejas un Baroneses variācijas pastiprina šo personāžu raksturojumu. 
Aktīvāka šeit parādīta Tota loma. 

Dramatiskā konflikta virsotne otrajā redakcijā spilgtāk pārstāvēta: ļauno garu dejām pretstatīta tautas polka, ko spēlē Tots. #space

Skatu «Velnu midzenī» noslēdz Barona divkauja ar Zemgu, kurš ar tautas palīdzību uzvar. Šeit pilnībā atkārtojas pirmās redakcijas mūzika. 
III cēliena pirmajā ainā — «Leldes vecāku mājās» izmantots pirmās redakcijas muzikālais materiāls, taču šeit tas ievērojami paplašināts. Ainu atklāj drūma epizode, kas skan pirmā cēliena beigās (saktas nolaupīšanas skats), pēc tam attīstās attiecīgās liriskās un dramatiskās tēmas (vadmotīvi), kas noved līdz traģiskai kulminācijai — Tota nāves skatam — atkārtotam brīvības dziesmas skanējumam (no I cēliena) un svinīgi gaišajai dziesmai «Pūt, vējiņi!», 


izveidojot intonatīvu arku ar I cēlienu un pasvītrojot tēlu attīstības nepārtrauktību. #space 

Pēdējā baleta aina «Dzintara pilī» rakstīta no jauna. Tajā apvienojas caurkomponētas attīstības un numuru struktūras elementi. Šī aina tieši izriet no iepriekšējās. Lielā masu skatā ietverti dueti un galveno varoņu variācijas. Tāpat kā pirmo tautas svinību ainu, finālu caurstrāvo tautas dziesmu intonācijas. Arī varoņu tēlu raksturojumā komponists izmanto dziesmas. Masu dejās atklājas tautas mūzikai tipiskas iezīmes. Pirmā deja intonatīvi tuva pirmā cēliena sākuma dejai. Tā tāpat rakstīta Re mažorā, sastāv no vairākām epizodēm. Neparasta metra un ritma ziņā ir dejas centrālā epizode. 12/8 metrs un melodijas izklāsts triolēs nav tipisks tautas mūzikai. Taču basā akcentētā četrdaļība piešķir tai polonēzes raksturu. Visspilgtāk nacionālās īpatnības parādās «Vīru dejā», kas raksturā identiska dejai «Ar alus kausiem» I cēlienā. 

Smagnējo, nesteidzīgo, noteikto raksturu pastiprina akordu izklāsts, tonāli noslēgti divtaktu posmi, miksolidiskā skaņkārta. #space

Svētku noskaņu vēl vairāk atdzīvina «Bērnu deja», kas veidota tautas polkas garā. Nacionālā kolorītā veidoti arī pēdējās ainas dueti un variācijas. Šeit dažos gadījumos jūtama saikne ar tautas dziesmām. Piemēram, Leldes un Zemgus duetā saklausāmas dziesmas «Čuči, mana līgaviņa» sākuma intonācijas. Leldes variācija sastāv no diviem posmiem: pirmajā valda tautas rotaļu dejām tuva, spraiga, rotaļīga noskaņa; otrajā — liriskajā atkal izskan Leldes vadmotīva intonācijas. Cēliena noslēguma dejā vairāki posmi: pirmais — gaišā Do mažorā ar marša un polonēzes iezīmēm, otrais — jautras tautas dejas garā; trešais veidots liriskā noskaņā. Ceturtajā — enerģiskajā, ātrajā posmā skan Zemgus vadmotīvs un pacilāti svinīgi skanošais (taktsmērs 3/2 ) Leldes vadmotīvs. 

Baleta fināls balstās uz Saktas vadmotīva attīstību orķestrī, uz kura fona skan koris bez vārdiem. #space

Tomēr otrās redakcijas uzvedumā kora partija netika izmantota. 
Jaunas redakcijas horeogrāfija deja kļuvusi aktīvāka, bet pantomīmiskie skati daļēji saīsināti. 
Jaunajā uzveduma atbildīgas partijas tika uzticētas jauniem izpildītājiem — Rīgas horeogrāfijas skolas absolventiem: 
I. Ginterei (Lelde), V. Vilciņai (Baronese), H. Ritenbergam (Zemgus), M. Liepām (Tots). 
Balets otrajā redakcijā tika uzvests latviešu Mākslas un literatūras dekādē Maskavā, kur tas guva pozitīvu vērtējumu presē. Maija Pļisecka, tai laikā KPFSR Nopelniem bagātā skatuves māksliniece, recenzijā par baletu «Brīvības sakta» rakstīja: 
«Galveno lomu izpildījums bija augstā profesionālā līmenī. #space #upisgood #Q [Maija Pļisecka recenzijā]

A. Priede atveidoja maigo, dziļi lirisko Leldes tēlu un parādīja pēdējā cēlienā augstu dejas tehniku. #space #Q [Maija Pļisecka recenzijā]

Tāpat arī I. Koškins Zemgus lomā nodemonstrēja tehniski nevainojamu un izteiksmīgu sniegumu. Jaunais mākslinieks M. Liepa, kas tikai šogad beidzis Lielā teātra horeogrāfijas skolu, viegli un poētiski atveidoja muzikanta Tota lomu, kura varonis ziedo savu dzīvi ļaužu laimei. Viņš brīvi, nepiespiesti izpildīja grūtās deju variācijas. V. Vilciņa Baroneses lomā dejo lieliski — izsmalcināti un plastiski, ar lielu temperamentu. 

Maskaviešiem savu mākslu rādīja talantīgi baleta meistari. Viņi prata radīt spilgtu izrādi, kurā slavināta nesalaužamā tautas tieksme pēc brīvības, ko tik brīnišķīgi apdziedājis latviešu Tautas dzejnieks Jānis Rainis.» #Q [Maija Pļisecka recenzijā “Pravda” 1955] («Pravda», 1955, 26. dcc.) 

Kā redzams, savas pastāvēšanas pirmajos desmit gados latviešu padomju balets sasniedzis radošo briedumu, paverot jaunu lappusi latviešu muzikālā teātra vēsturē. Arī pēc daudziem gadiem «Brīvības sakta» saglabā savu nozīmi kā klasisks latviešu padomju horeogrāfijas darbs. 

29 “Latviešu Mūzika” nr. 10 (1973) | S. Stumbre
Silvija Stumbre 
ĀDOLFA SKULTES OPERA «PRINCESE GUNDEGA» 
1971. gada pēdējās dienās uz LPSR Valsts Akadēmiskā operas un baleta teātra skatuves izskanēja Ādolfa Skultes opera «Princese Gundega» pēc A. Brigaderes skaistās pasaku lugas motīviem.1 Gan operas teātra ikdienā, gan paša komponista daiļradē jaunā opera kļuva par īpaši atzīmējamu notikumu. Pirmajā gadījumā tādēļ, ka latviešu komponistu oriģināldarbs atkal izskanēja teātrī pēc ilgas pauzes, šajā gadījumā pēc pieciem gadiem, un sakarā ar to katrs jauniestudējums saistās ar daudz cerībām un arī apziņu, ka gausā latviešu operas žanra veidošanās plūsma atkal pavirzījusies par vienu etapu. Šoreiz tas [operas izskanēšana] ir īsti cienīgs, vērienīgs solis. Otrs šī zīmīgā notikuma aspekts saistīts ar Ādolfa Skultes daiļrades jaunu izpausmi — «Princese Gundega» komponistam ir pirmā opera, bet toties radusies viņa daiļrades brieduma laikā un daudzām stīdziņām saistīta ar viņa simfonisko un vokāli instrumentālo skaņdarbu raksturīgo stilu, iezīmējot arī jaunus vaibstus, it īpaši mūzikas vokālajā izteiksmē. Opera «Princese Gundega» nebūt nav komponistam gluži pirmā un vienīgā šī žanra iecere. Te der atcerēties viņa muzikālo biogrāfiju — tieši operas apmeklējumi bērnībā atmodināja skaņu mākslinieku, izraisīja vēlēšanos nodoties muzikālām rotaļām un, protams, arī pašam komponēt operu. 
Tieksme pēc operas komponistam sekojusi visā daiļrades ceļā, it īpaši pēckara gados, kad viņa talants atraisījās un sasniedza briedumu. Ja nebūtu bijušas grūtības un neveiksmes ar libretiem, mēs jau būtu klausījušies gan operu «Kaugurieši», gan «Plaisu mākoņos». Pēdējai Andrejs Upīts pats bija apņēmies izveidot libretu, jo atbalstīja komponista ideju radīt romānam «Plaisa mākoņos» muzikāli skatuvisku interpretāciju. Diemžēl jau konkrētās sadarbības pašā sākumā rakstnieks nopietni saslima, — bet kas gan vēl cits labāk par pašu autoru spētu iezīmēt libretā pamatlīnijas no plašās, personāžu ziņā sazarotās epopejas? Var saprast, ka grūtā uzdevuma priekšā bez rakstnieka līdzdarbības vērienīgā iecere apsīka. «Kaugurieši» un «Plaisa mākoņos» ar savu vēsturisko, episki dramatisko tematikas ievirzi šķiet dabiski izrietam no Ādolfa Skultes daiļrades virzības un tematiskajām vadošajām tendencēm, taču jau neparastāka šķiet doma par Balzaka romāna «Kurtizāņu spožums un posts» operisko variantu, kuru komponists vēl nesen atzina par grūti libretā veidojamu, bet teicās jau tik konkrēti iecerējis, it kā būtu to jau redzējis skatuves uzvedumā. Komponists nedomā no šīs idejas atteikties. Tātad paralēli daudzu gadu radošajam darbam aizvien līdzi nāca sižeta meklējumi, doma par operu, par muzikālo skatuvi. Šī tieksme līdz šim bija kompensējusies ar divu baletu — «Brīvības sakta», «Negaiss pavasarī» — uzvedumiem un varbūt arī daļēji, strādājot pie mūzikas filmām, kas savā veidā mūziku pietuvina noteiktu personāžu emociju pasaulei, tajā pašā laikā sniedzot arī iespējas mūzikā raksturot, tēlaini atspoguļojot notikumus, pat ilustrēt un arī vispārināt. Tādas iespējas jo bagāti pavērās, rakstot mūziku mākslas filmai «Rainis», kuras partitūrā var sazīmēt muzikālās dramaturģijas un tēlu veidošanas metodēs daudz būtisku īpašību, kas atspoguļojas arī Ādolfa Skultes skatuves darbos, ieskaitot operu «Princese Gundega». 


Komponista simfonizētās partitūras norāda uz tieksmi izvērst muzikālo domu plašās, bet monumentālās dimensijās, #space bet apjomīgās formas izvēli ierosina un iedarbina ieceres saturs, kas visbiežāk ir liriski episks vai himnisks, vienmēr skaidras, humānas domas piesātināts. 

Kā piemērus tam var minēt: pēc Raiņa simbolu lugas «Spēlēju, dancoju» veidoto simfonizēto baletu «Brīvības sakta» (it īpaši pirmajā redakcijā), Pirmo simfoniju, veltītu miera cīņas tēmai, Otro simfoniju «Ave sol» ar Raiņa poēmas vārdiem, Trešo («Kosmisko») simfoniju, plašā formā izvērstās kantātes «Rīga», «Mums viena partija», «Atbalss» un dažas balādiskas kora dziesmas — «Klusi klausos», «Meži šalc», «Kā bērni guļ». 
Zīmīgi, ka tieksme uz plašajām formām komponista daiļradē ir palikusi nemainīga jau kopš pašiem tās sākumiem un ieceru izvēli, šķiet, nav ietekmējušas jaunās tendences lakonizēt formu nedz pašu republikā, nedz plašākos mērogos. Joprojām komponists dod priekšroku plaši izvērstam simfonizētam attīstības audumam, kurā vadtēma (vai tēmas) variējas, transformējas skanīgā, kontrastainā veidā. Savām vērienīgajām iecerēm komponists mīl izmantot daudzskaitlīgu, bagāti skanošu atskaņotāju masu, tādēļ gan simfoniskais orķestris, gan koris, kā apliecināja viņa līdzšinējā daiļrade, bijuši īstenākie lielo skaņdarbu idejas izteicēji. Vienmēr likās, ka komponists kādreiz apstāsies pie nozīmīgas oratoriālas ieceres, bet, ja viņš negaidot izvēlējās operu, žanru, kurā nekad nebija strādājis, tad, iespējams, tādēļ, ka Ādolfa Skultes mākslinieciskajai personībai raksturīgas un tuvas vēl citas sfēras — paust krāsu un tātad arī skaņu prieku, apliecināt to kontrastainos raksturojumus pat ilustrācijās. Gan baleti, gan mūzika filmai «Rainis» turklāt pierāda, cik labprāt episki liriskās līnijas komponists apvij ar košiem tautas mūzikas kolorītā veidotiem tautas sadzīves skatiem. 
Šādā aspektā aplūkojot Ādolfa Skultes līdzšinējo daiļradi, viņa apstāšanās pie ieceres visbeidzot komponēt operu «Princese Gundega» šķiet loģiska un savlaicīga. Annas Brigaderes poētiskajai, saturā un tēlu raksturos bagātajai pasaku lugai «Princese Gundega un karalis Brusubārda» ir šķietami viss, lai iekvēlinātu komponista iztēli, bet, galvenais, skaidra, attīstības iespējām apveltīta ideja — Gundegas personības skaidrošanās daudzu pārbaudījumu krustugunīs. Gundegas pārtapšana, lai viņa, Māra vārdiem runājot, nebūtu kā «vidū lauzti zvani», viņas personības asās šķautnes ar lepno, pārliecinošo «Man jāskan, es skanēšu» ir galvenā svira, kas iedarbina un iedvesmo mūzikas dramaturģijas vadošos pretmetus un iepretī Māra — Brusubārdas rāmajam gara spēkam (tāda ir komponista, bet mazāk A. Brigaderes interpretācija) rosina operas kontrastus. 
Ar A. Brigaderes lugu «Princese Gundega un karalis Brusubārda» komponists, kā zināms, nesaskārās pirmoreiz. 1947. gadā viņš rakstīja tai mūziku uzvedumam Jaunatnes teātrī, bet pēc vairākiem gadiem, kad teātris vēlreiz atgriezās pie šīs lugas, muzikālo numuru skaitu vēl papildināja. Komponistu tiktāl saistīja darba literārā un skatuvisko iespēju bagātība, ka viņš turpināja domāt, kā darbu atveidot tīri muzikālā risinājumā. Tika apsvērta iespēja rakstīt baletu, bet līdz ar to būtu jāzaudē lugas lielākā vērtība — teksts. Tātad komponists izšķīrās par labu operai un 1969. gadā pats sāka veidot libretu, stingri pieturoties pie Brigaderes teksta, lai lugas dramatiskie konflikti precīzi atbalsotos arī muzikālajā skatuves darbā. 

Lai tomēr konfliktu mezglu punktos, kādi ir katrā cēlienā, operas vadtēli, galvenokārt Gundega, varētu izteikties izvērstos dziedājumos, dažuviet lugas teksti mainīti vietām (piemēram, Gundegas un Sniedzes partijās). #space

1969. gada nogalē visumā bija pabeigti divi pirmie cēlieni. Dažādu apstākļu dēļ darbs tika pārtraukts, bet 1971. gada vasarā turpinājās ar lielu atdevi, un rudens sākumā komponists varēja novilkt pēdējo taktsvītru operas finālam. Pēc dažiem mēnešiem jauno darbu jau varēja vērtēt klausītāji. Operas mūzika tūlīt piesaistīja ar savu vērienu, muzikālo krāšņumu un saturību. 

Tā bija patiesi muzikāla drāma ar augstā emocionālā vilnī uzšūpotu lepnās Gundegas pārvērtības un skaidrošanās stāstu, kas lika atcerēties latviešu klasiskās muzikālās drāmas — pirmām kārtām Alfrēda Kalniņa «Baņutas» un Jāņa Mediņa «Uguns un nakts» — tradīcijas. #space #upisgood


«Princesē Gundegā» mūzikas valodas simfonizācija atšķirībā no iepriekš minētajām operām izpaužas jaunā, uzsvērtā veidā, izteicot tieši Ā. Skultes individuālas kompozīcijas metodes īpatnību. 

Simfoniskais orķestris te ir valdošais muzikālās dramaturģijas atspoguļotājs un risinātājs, kas balsta, izceļ, paskaidro un atšifrē Gundegas un Māra — karaļa Brusubārdas morālo divkauju, ar nepārtrauktas attīstības plūdumu un simfoniskām starpspēlēm vedot to uz gaišo, apliecinošo risinājumu operas finālā. #space


Tāpat kā citos skatuves un simfoniskajos darbos un kantātēs, komponists operā dramatisko spriegumu un vienotību panāk ar vadmotīvu, vadharmoniju, vadinstrumentācijas un kontrastējošu tēlu grupu savstarpēju mijiedarbību. 

Ar neizsmeļamu izdomu un meistarību, atbilstoši sižetam intonatīvi tiek attīstīts Gundegas muzikālais tēls, #space


parādot, kā pakāpeniski drūp viņas spīts, naida un neiecietības dzēlīgums pret Māra līdzsvarotību un mieru. Varbūt komponists šai ziņā pat gājis par tālu, jo pirmajā cēlienā skan Gundegas protesta dziedājums ar lepno kulmināciju Do mažorā — «Es esmu es», akcentējot viņas neatkarības tieksmi iepretim Garzobju karaļnama greizi groteskajai sīkajai videi, bet pēdējā ainā Gundegas tēls mūzikā pazaudējis lepno neatkarības dziņu. Viņas raksturojums te nedalāmi sakusis ar Māra lēnīgumu. Brigaderes teksts tomēr arī lugas beigās Gundegu parāda lepnu, brīvu, kaut arī uzupurēties spējīgu. Ādolfa Skultes Gundega savā pārbaudījumu gaitā emocionāli bagātinās. Par to muzikāli daiļrunīgi pauž Sapņa aina, Māra modināšanas skats, Guļošā Gundega, viņas modināšanas skats un atbildes dziedājums pret Mārim izteiktām nievām, bet viņas muzikālais tēls aizvien vairāk pakļaujas Māra tēmas liriski sērajai intonācijai. Jāpiebilst, ka intonācija tomēr nav vienīgais zīmīgais elements Gundegas tēla muzikālajā pārtapšanā. 

Ļoti skaidri tiek novilktas robežas starp negatīvo un pozitīvo arī ar harmoniskās valodas palīdzību. #space

Pirmajos cēlienos dominē palielinātu kvartu harmonijas, politonālas 
funkcijas, piešķirot šķautnainību Gundegas tēlam. #space

Pirmajos cēlienos tikai retā situācijā Gundegas tēlā iezīmējas saskaņas momenti. Ar šķautnainās harmoniskās valodas izvēli it kā tiek pasvītroti lugā teiktie Māra vārdi — «Tu pati nemiers būsi sev un ķilda, līdz divi gabali viens vesels kļūs». 

Šo Gundegas ceļu uz jūtu līdzsvaru komponists raksturīgi iezīmē drāmas attīstības mezglu punktos, pakāpeniski aizvien skaidrāk parādīdams harmoniskās valodas dramaturģijā Do mažoru. #space

Šī gaišā, tīrā tonalitāte plaši nostiprinās tikai operas fināla ansamblī, apliecinot idejas piepildījumu, apvienojot kāzu un Māra vadmotīvus himniskā apoteozē. 

Seno skaņkārtu iezīmētā, rāmi episkā Māra un ekspresīvi piesātinātā Gundegas muzikāli dramaturģiskā attīstības līnija ar lielām kulminācijām ik cēlienā virzās cauri operas darbībai kā noteicošā dominante. #space

Tai blakus tomēr patstāvīgu dzīvi dzīvo papildu raksturojumi un atzarojumi. Daudz to ir dzīvas darbības pilnajā pirmajā cēlienā. Te skan ar senajām skaņkārtām tipizētā nacionāli iezīmīgā kāzu svinību mūzika — lielais dzīru koris un dejas, Gundegas precinieku groteskie trāpīgie raksturojumi, abu māsu — Saivas un Elkas, kā arī Varžu zemes un Magoņzemes karaļu, tāpat Garzobju karaļa tēlaini ilustratīvie raksturojumi, kuros daudz kopēju iezīmju. 

Jaunas krāsas partitūrai pievienojas otrajā cēlienā, kur atkal krasi tiek norobežota pozitīvo un negatīvo tēlu sfēra. #space

Te blakus vijīgi tautiskajam, gaišajam Sniedzes tēlam krasi kontrastē fantastika — ilustratīvi tēlotais Žņaudzējs. Līdzīgiem paņēmieniem raksturots arī Melnais burvis un Māra cīņa ar to. 

Abos gadījumos ar harmonisko valodu — paralēlu kvartu un kvintu, bitonālu akordu veidojumiem, sekundu zibšņiem, hromatiskām pasāžām, tremolo un citiem ilustratīvi tēlojošiem instrumentācijas līdzekļiem mūzika uzbur pat efektīgu pasaku fantastikas ainu, #space

bet šeit komponists par tālu aiziet no mūzikas drāmas žanra un dominējošā stila robežām. #space

Abos cīņu skatos tomēr pārāk daudz naivi ilustratīva šaušalīguma (inscenējumā šī novirze vēl pastiprināta). Žņaudzēja un Melnā burvja atvieglotā interpretācija varbūt iederētos rotaļīgā bērnu pasaku operā, bet mūzikas drāmā, kādu ar galveno tēlu konfliktu veido komponists, nelīdzsvarojas. Māra cīņai ar Žņaudzēju un burvi, viņa heroiskiem rečitatīviem jārada pavērsiens Gundegas attieksmēs un jūtās, bet tagadējās cīņas versija nešķiet pietiekami nopietns pretspēks Gundegas pārtapšanai, turklāt daudz zīmīga teksta noslāpst skaņu (uz skatuves arī dūmu) masīvajā mākonī. 

Ar kontrastainiem mūzikas tēlu pagriezieniem operā tiek ievadīts ik cēliens. #space

Sevišķi zīmīgs šai ziņā ir dzirkstoša allegro tempā iesāktais trešā cēliena tirgus skats. Simfonizēta aina ar dzīvām replikām un izsaucieniem atveido sadzīviski raibo cilvēku drūzmu. Tirgotāji un pircēji, ieskaitot čigānus un nabagus, — šāds dažādu ļaužu jūklis ierosina komponistu izmantot krāsainu, individualizētu orķestra sastāvu ar visai plašu sitamo instrumentu grupu. Kolorītu bagātina vēl arfa, čelesta un ksilofons. Kaut gan «tirgus motīvā», uz kura tematiski ir balstīta vai visa šī plašā aina, var sazīmēt latviešu tautas dziesmas «Cekulaina zīle dzied» raksturīgo intonāciju un ritmisko zīmējumu, tikai ar lidisku tonālo nokrāsu, tomēr dzīvespriecīgajā mūzikā, ieskaitot sekojošo deju (uzvedumā tā dejiski nav atrisināta), jaušas īsti slāviska vitalitāte un kolorīts, zināmā mērā pat asociējoties ar I. Stravinska «Petruškas» partitūras spoži instrumentētajām lappusēm līdzīgā darbības situācijā. Te piekļaujas arī nabagu žēlīgi intonētais pagarais diedelēšanas un ķildas skats, kurā pakāpeniski ieaug Gundegas tēla tālākā attīstība ar pēdējiem spīta un naida uzliesmojumiem. 
Arī ceturtā cēliena ievads sākas žanriski — ar dzīvām prokofjeviskām modulācijām iekrāsota draisko pavārpuiku kauliņu spēle. #reph

Kolorīto ainu gan pārāk ilgi novilcina nenozīmīgie sadzīviskie strīdiņi ar Dari, ko klausītājs jau izjūt kā atvirzi no centrālās līnijas. #metonymy #space

Tautiskas dejas ritmi atved atpakaļ pie Brusubārdas karaļnama tiešās svētku noskaņas un arī Gundegas tagad jau emocionāli atplaukušās lirikas. Māra un kāzu tēma no pirmā cēliena, jaunā apliecinošā veidā skanēdama, pauž muzikālās dramaturģijas tematisko noapaļojumu. 
Runājot par Ādolfa Skultes operas «Princese Gundega» mūzikas galvenajām kvalitātēm, pirmām kārtām ievērojam tās simfonizāciju. 

Patiešām mūzikas vokālais veidojums salīdzinājumā ar simfonizēto attīstību, orķestra kolorītu it kā atkāpjas otrajā plānā. #space

Ir maz tādu dziedājumu, kuri, atdalīti no kopējās attīstības plūsmas, spētu eksistēt patstāvīgi, piemēram, uz koncertestrādes. Ar to nav jāsaprot, ka vokālās partijas muzikāli būtu maznozīmīgas. Tieši otrādi. Operas vokālā daļa ir pilnīgi saaugusi ar lugas tekstu, izriet no tās ritma un satura būtības. Šai ziņā A. Skultes meklējumi radīt intonatīvi ļoti daudzveidīgu, turklāt attīstībā mainošos (Gundegas partijā) vokāli melodisko zīmējumu ir apsveicami. Komponists nav vēlējies A. Brigaderes lugas literāri bagāto un savdabīgo tekstu fonētisko skanējumu nogludināt ar tradicionālu vokālu melosu, bet cenšas arī cilvēka balsi iekļaut simfonizēta tēlu raksturojuma audumā kā līdzvērtīgu izteiksmes nesēju. Tas īpaši attiecināms uz Gundegas partiju, kas operas pirmajos cēlienos veidota intonatīvi ekspresīvā, dramatizēti rečitējošā stilā, ļoti plašā diapazonā. Gundegas partija nav vokāli «pateicīga», kā mēdz teikt par operu lomām, kurās dziedātājs izdevīgi var parādīt savas balss iespējas. Protams, nav izslēgts arī variants, kad šādas iespējas savienojas ar lielu muzikālu izteiksmīgumu. Tomēr Gundegas partijā komponists, šķiet, vairāk domājis par Gundegas rakstura atklāsmi ar ekspresīvi spraigu simfonizētu vokālo izteiksmi, tādēļ viņas vokālās partijas melodiskais zīmējums nereti ir instrumentāla tipa, intonatīvi ne vienmēr ērts. 

Māra vokālā partija turpretī jau kopš pirmajiem dziedājumiem risināta vairāk melodiskā plānā, atskaitot darbības rečitatīvus, kuri pietuvināti runas intonācijai. #space

Kā jau minēts, arī Gundegas dziedājumi, atspoguļojot viņas pārtapšanas ceļu, pēdējos cēlienos kļūst melodiski plūstošāki. Plašākai melodiskai līnijai komponists pakļauj arī Māra — Brusubardas idejiskai tēlu grupai tuvo Brusubārdas sūtņa vokālo partiju, īpaši viņa pirmo dziedājumu — «Tik viens vārds skan Garzobju zemē», kā arī Sniedzes tēlu, kas risināts liriski tautiskā intonatīvā valodā. Savdabīgi izskan Sniedzes sauciens no kalniem. 

Izmantojot latviešu muzikālajā folklorā tipiskās stabuļu motīvu intonācijas un to variējumus, tiek veidoti īpatnēji, spirgti koloratūru vijumi, šajā it kā izsmeltajā novadā ienesot jaunas kvalitātes. #space

Tautiskā plānā veidota arī 1. cēliena Garzobju karaļnamā skanošā «Dzīru dziesma» korim. #space
Šis ritmiski un polifoni ļoti dzīvi, bagāti veidotais koris ir iepriekšējo latviešu operas koru tradīciju spilgts apliecinātājs, kaut gan kori vispār tālākā operas darbības gaitā nepiedalās kā darbību virzītājs faktors. Te atkal atgriežamies pie atzinuma, ka Ādolfa Skultes opera «Princese Gundega» ir ar orķestrālu izjūtu veidots darbs. Pakļaudamies simfonizācijas tieksmei, komponists ne vien visu galveno, faktiski uz monotematismu (Māra tēma kā kopsaucējs!) balstīto mūzikas dramaturģijas materiālu visreljefāk atspoguļo orķestrī, bet ikkatru teksta frāzi, pat vārda nozīmi tēlo, pat ilustrē. Vairākos gadījumos orķestrālā stihija noslāpē zīmīgu vai poētiski daiļskanīgu tekstu («Dzīru dziesmā», Žņaudzēja un Melnā burvja dialogos, Gundegas 4. cēliena otrās ainas dziedājuma beigu daļā, turpat Māra atvadīšanās vārdos). Ne vienmēr solistu balss attiecīgais reģistrs ir pietiekami skanīgs, lai konkurētu ar blīvi instrumentēto orķestri. Tomēr valdzina šīs Ādolfa Skultes pirmās operas simfonizācijas lielā elpa, mūzikas krāsainība un krāšņums. «Princese Gundega» nepieder pie stingri noteiktas žanra cilmes. Izsekojot dramatiskai poēmai līdzīgo Gundegas muzikālā tēla attīstību, kas sakļaujas ar episkai leģendai pielīdzināmo Māra līniju, operā nepārprotami iezīmējas šodienīgas muzikālās drāmas vaibsti, bet sadzīviskās epizodes un pasaku fantastikas izvērstās ainas savukārt liek atcerēties krievu, it īpaši N. Rimska Korsakova un latviešu klasiskās operas tradīcijas. 

Tā jaunajā darbā izjūtama 19. un 20. gadsimta operas virzienu mijiedarbība. #space

Latviešu padomju operas attīstībā Ādolfs Skulte spējis pateikt jaunu vārdu — gan ar izvērsto simfonizāciju, gan ar savdabīgo, kaut dažkārt diskutējamo vokālo risinājumu. 

30 “Latviešu Mūzika” nr. 10 (1973) | Dz. Bērziņa
Dzidra Bērziņa 
JĀNIS CIMZE 
1972. gadā atzīmējām «Dziesmu rotas» iznākšanas simto gadadienu, 1973. gadā svinam Dziesmu svētku simtgadi. Šie divi izcilie notikumi loti cieši saistīti ar kādreizējā Valkas skolotāju semināra direktora, pirmā ievērojamā latviešu mūzikas folklorista Jāņa Cimzes vārdu. 

Viņa organizētā latviešu tautas dziesmu melodiju pirmā sistemātiskā vākšana, to iedzīvināšana apdarēs koriem krājumā «Dziesmu rota» lika pamatus latviešu koru kultūrai. #space

J. Cimzes sagatavotie koru diriģenti un ērģelnieki sekmēja strauju muzikālās izglītības un koru kustības uzplaukumu Latvijā, it īpaši Vidzemē. Tas [izglītības/koru kustības uzplaukums] jo spilgti izpaudās arī 1873. gada I Vispārējos latviešu dziesmu svētkos, ko jūtami rosinājusi J. Cimzes darbība. 
J. Cimze dzimis 1814. gadā Raunā vagara ģimenē. Pirmās zināšanas mūzikā viņš iegūst Raunas draudzes skolā, mācīdamies ērģeļu spēli pie toreiz pazīstamā pedagoga Jāņa Gaiķa. 16 gadu vecumā pabeidzis draudzes skolu, J. Cimze vispirms strādā par mājskolotāju, bet no 1833. gada — Valmieras draudzes skolā. 
Šajā laikā Vidzemes skolas darbojās grūtos apstākļos. Nebija līdzekļu skolu uzturēšanai, trūka sagatavotu skolotāju. Lai gan lielākā daļa Vidzemes mācītāju lasīt un rakstīt pratējus zemniekus uzskatīja par neuzticamiem cilvēkiem, jautājumu par skolu nepieciešamību izvirzīja pati ekonomiskās dzīves attīstība. Tā kā vācu muižniecība bija ieinteresēta pakļaut latviešu skolas savai kontrolei un ideoloģiskajai ietekmei, 1834. gadā Valkā notika Vidzemes mācītāju un skolotāju sapulce, kurā atzina par nepieciešamu dibināt skolotāju semināru. Par semināra vadītāju izraudzījās Jāni Cimzi, kurš tolaik strādāja Valmieras draudzes skolā. 
Tika savākti līdzekļi viņa tālākajai izglītībai, un 1836. gadā J. Cimze no Valmieras devās uz Veisenfelsas skolotāju semināru Vācijā. Pēc semināra beigšanas viņš vēl turpināja izglītību Berlīnes universitātē, kur studēja filozofiju, pedagoģiju un teoloģiju. Vācijā J. Cimze ieguva arī savu muzikālo izglītību, mācīdamies Veisenfelsā pie Henčela un vēlāk Berlīnē pie Ludviga Erka. Ludvigs Erks bija ievērojams vācu mūzikas folklorists, kurš nodarbojās ar tautas melodiju vākšanu un harmonizēšanu. Ir izdoti vairāki viņa apstrādāto vācu tautas dziesmu krājumi. No daudzajiem 19. gadsimtā iznākušajiem krājumiem Ludviga Erka apkopojumi bija paši ievērojamākie un savu nozīmi nav zaudējuši vēl tagad. Laikā, kad J. Cimze bija Berlīnē, L. Erks jau bija publicējis daudzus savus krājumus. Viņš bija arī ievērojams vācu tautas dziesmu pētnieks. Nav grūti iedomāties, cik liela un produktīva bija L. Erka ietekme uz jauno Cimzi. Sava audzēkņa uzmanību viņš pievērsa tautas dziesmām, norādīdams uz to bagātību un skaistumu. 
Studijas pie L. Erka nosacīja arī J. Cimzes uzskatus par mūziku. Šeit atmodinātā interese rosināja pirmās latviešu tautas dziesmu apdares koriem — Cimzes «Dziesmu rotu». Studijas beidzis, J. Cimze atgriežas dzimtenē kā vispusīgi izglītots pedagogs, un, kad 1839. gadā atklāj Valmieras skolotāju semināru, viņš kļūst par tā vadītāju. Semināru organizēja un uzturēja vācu mācītāji, un tas bija pakļauts arī viņu kontrolei. Mācību valoda bija vācu. Ar semināra palīdzību vācu mācītāji cerēja veikt savas ideoloģijas propagandu, pārvācošanas darbu Latvijā. Skolotāju semināra darbība šai laikā ļoti interesēja vienu no aktīvākajiem «jaunlatviešu» kustības pārstāvjiem — Kronvaldu Ati. Par Cimzes seminārā valdošo vācisko garu viņš 1872. gadā kādā vēstulē raksta: «... Es esmu caur direktoru Cimzes kungu iepazīstināts ar Valkas semināru. Še lai pietiek, ka tik to vienu faktu pieminēju, ka Cimzes kungs man lūdza, lai ar viņu latviski viņa mājoklī nerunājot, jo citādi viņš varēšot savu vietu pazaudēt . . .»! 

Bet tas ir laiks, kad latviešu sabiedriskie spēki tiecās atbrīvoties no vācu jūga un tā sauktās «jaunlatviešu» kustības gars ieplūda arī Cimzes seminārā, neļaudams realizēt vācu mācītāju un muižnieku pārvācošanas politiku. #space

J. Cimzes darbība jāvērtē kā ļoti pretrunīga, jo viņš zināmā mērā it kā veicināja šo pārvācošanas politiku, bet seminārā ļoti izvērstā mūzikas mācība izveidoja to par muzikāli pedagoģisku centru. Mūzika tur bija viena no galvenajām disciplīnām. «Vidzemes latviešu semināra plānā» teikts, ka semināra audzēkņi jāizglīto reizē par tautskolotājiem un ērģelniekiem, jo gandrīz visās draudzēs skolotāji izpilda arī ērģelnieka pienākumus. Kā mācību priekšmeti plānā minēti — dziedāšana, vijoles un ērģeļu spēle un harmonijas mācība. Semināra beidzējam bija jāprot uz ērģelēm harmonizēt korāli un sacerēt tam priekšspēles un starpspēles. Viens no semināra bijušajiem audzēkņiem — Juris Kalniņš atceras, ka seminārā ar mūzikas priekšmetiem nodarbojušies sevišķi uzcītīgi. Savā grāmatā, kas izdota sakarā ar J. Cimzes 100. dzimšanas dienas atceri, viņš raksta: «Cimze prata savus audzēkņus tik ļoti sajūsmināt uz šiem mācības priekšmetiem, ka viņi ikkatru brīvu brīdi izlietoja to kopšanai, mēģinādamies uz ērģelēm vai klavierēm, vai arī dziedāšanā . . .»' 
Cimzes audzinātāja darbs, kas iesākās Valmierā un vēlāk pēc semināra pārcelšanas 1849. gadā turpinājās Valkā, veicināja mūzikas dzīves attīstību, jo Cimzes seminārs sagatavoja pirmo latviešu kordiriģentu un ērģelnieku kadrus. Gandrīz visu pirmo Vidzemes dziedāšanas biedrību dibinātāji ir Cimzes bijušie audzēkņi. Pie viņa mācījušies ievērojami latviešu mūzikas darbinieki — Baumaņu Kārlis, Atis Kauliņš, Jānis Sērmūkslis, Indriķis Zīle, dzejnieks Auseklis u. c. Valkas seminārs sagatavoja skolotājus arī Igaunijai. Tur savu muzikālo izglītību ieguvuši daudzi ievērojami igauņu mūziķi — Aleksandrs Kunileids, Aleksandrs Tomsons, Aleksandrs Lēte, Fridrihs Sebelmanis — vieni no pirmajiem igauņu profesionālās mūzikas pārstāvjiem, kas nodarbojušies galvenokārt ar igauņu tautas dziesmu apdarēm koriem. 
Cimzes semināra izaudzināto skolotāju — diriģentu darbs sekmēja arvien straujāku koru kustības uzplaukumu. Taču, augot koru skaitam, arvien vairāk kļuva jūtams dziesmu repertuāra trūkums. To izmantoja vācu mācītāji, lai latviešu koros ieviestu sev vēlamas dziesmas, kas māca paklausību kungiem un baznīcai. Parādījās gan mācītāju pašu sacerētas dziesmas, gan vācu tautas dziesmas sliktos latviskos tulkojumos. Tā vācu mācītāju nodibinātā «Latviešu draugu biedrība» 1845. gadā izdod latviešu valodā tulkotu dziesmu krājumu «Dziesmiņas latviešu bērniem un jaunekļiem skolā, mājā un laukā, dziedamas uz vienas un arī uz vairāk balsīm». Šī krājuma priekšvārdā izteiktas domas, ka, tās dziedot, bērnu un vecāku sirdis locīsies uz dievam patīkamu prieku, bet «to lai dievs nedod, ka viens vienīgs cilvēks caur to paliktu aizkavēts no svēto dziesmu dziedāšanas, — bet to lai žēlīgi palīdz, ka caur to tās dziesmas ļaužu starpā beidzas, kas patiesi par blēņu dziesmām nosaucamas». Sentimentālās ziņģes un garīgās dziesmas uz kādu laiku arī it kā apklusina latviešu tautas dziesmu. #personification #metonymy Repertuāra trūkums, kas kļuva arvien jūtamāks, traucēja dziedāšanas biedrību un koru attīstību. Tāpēc 1869. gadā Vidzemes skolotāju sanāksmē Turaidā nolemj izdot krājumu, kurā būtu sakopotas vācu laicīgās dziesmas latviskā tulkojumā. Skolotāji apņēmās tās savākt un piesūtīt Cimzem, kuram uzdeva krājuma sastādīšanu. Gada laikā — līdz 1870. gadam bija savāktas apmēram 50 šādas dziesmas, ko apsprieda skolotāju sapulcē Turaidā. Šajā sanāksmē izvirzījās jautājums arī par latviešu tautas dziesmām. J. Cimze «Dziesmu rotas» priekšvārdā 1871. gadā raksta: 

«. . . Kā bij' palikt ar latviešu tautas dziemām? Vai tās pavisam jāatmet, kā tauta pati darījusi? Vai jāuzņem tādas pašas plikas un kailas, vienā balsī dziedamas, kā vecos laikos dziedāja? #Q [Jānis Cimze “Dziesmu rota” priekšvārdā 1871] Vai gaidīt, kamēr kādam vēl nezināmam komponistam patiksies viņas uz 4 balsīm likt? Bija redzams, ka pēc maz gadiem nebūs no latviešu veciem meldiņiem ne jausmas. Te nevarēja kavēties. Vecu vecie izklīdušie meldiņi bija jāsalasa kopā un jālūko izlietot uz 4 balsīm priekš vīriem un jaunekļiem.» 
Sanāksme nolēma, ka jāsavāc arī latviešu tautas dziesmas. Tā sākās intensīvs tautas dziesmu vākšanas darbs, kurā piedalījās galvenokārt skolotāji. Arī šeit nedrīkst aizmirst Cimzes semināra nopelnus. Skolotājiem, Cimzes semināra kādreizējiem audzēkņiem, bija tautas dziesmu pierakstīšanai nepieciešamā muzikālā prasme. Jau 1872. gadā iznāk J. Cimzes sakārtotais dziesmu krājums vīru koriem «Dziesmu rota», kuram divas daļas — «Dārza puķes» un «Lauka puķes». «Dārza puķēs» ievietotas vācu kora dziesmas, bet «Lauka puķēs» — latviešu tautas dziesmas Jāņa Cimzes un nedaudzas arī viņa brāļa Dāvida Cimzes harmonizējumos. Šim krājumam, kuram vēlākajos gados sekoja vēl citas daļas1, ir ļoti liela nozīme latviešu kora kultūras attīstībā, un līdz ar to tas uzskatāms arī par latviešu profesionālās mūzikas sākumu, jo šeit pirmoreiz sastopamies ar latviešu tautas dziesmu harmonizējumiem. 1874. gadā, kad iznāca Cimzes «Dziesmu rotas» III daļa. «Baltijas Vēstnesī» parādījās Baumaņu Kārļa raksts, kurā viņš kritizē šo krājumu, norādīdams, ka šeit ar latviešu tautas dziesmas nosaukumu ievietotas arī vācu un krievu dziesmas. 
Šis raksts izraisīja asu polemiku, kas turpinājās vairāk nekā gadu un atbalsojās latviešu un pat vācu presē. Izveidojās divas pretēju uzskatu grupas. No vienas puses — Baumaņu Kārlis, Ādolfs Alunāns, Varaidošu Zanders, no otras puses — Cimzes aizstāvji: 17 Vidzemes skolotāji, mācītājs Neilands un bīskaps Ulmanis. Šai polemikai, kurā ne vienmēr tika ievērotas pieklājības robežas, tomēr bija liela nozīme, jo tā izvirzīja principiālu jautājumu par to, kas ir latviešu tautas dziesma. 
Ar šādu virsrakstu — «Kas ir tautas dziesma?» arī «Baltijas Vēstnesī» 1875. gadā ievietots Varaidošu Zandera raksts, kurā izteiktas progresīvas domas šajā jautājumā. Pretēji vācu mācītājiem, kuri savā atbildes rakstā par tautas dziesmām atzīst visas «tās dziesmas, ko tauta dzied», Varaidošu Zanders izsaka domu, ka jāizpētī katras tautas dziesmu raksturs un īpatnības. Viņš dod arī tautas dziesmas definīciju: «. . .Tādu dziesmu, pie kuras radīšanas un dziedāšanas visa tauta dalību ņēma, kura uzglabājas tautas mutē, ilgāku laiku no tēva un mātes uz bērniem pāriedama, kuras pirmo sacerētāju tautas atmiņa vairs nezin daudzināt, kura tautas dzīvi mums patiesi parāda, kāda tā īstenībā ir, tādu dziesmu mēs, latvieši, saucam par «tautas dziesmu»...» #Q [Varaidošu Zanders “Baltijas Vēstnesis” 1875]

Šī tautas dziesmas definīcija atzīstama par ļoti dziļu un pareizu. #space

Ar šo rakstu polemika beidzās, un līdz ar to tika noskaidrots jautājums par to, ka ne viss, ko tautā dzied, ir īsta tautas dziesma. Zināmā mērā šīs polemikas ietekme atspoguļojas tālākajos «Dziesmu rotas» krājumos, jo Cimzes pieeja tautas dziesmām kļuva kritiskāka. 
Visumā jāatzīst, ka Cimzem bija progresīvi uzskati par latviešu tautas dziesmu. Pretēji vācu mācītājiem viņš prata saskatīt tās lielo māksliniecisko vērtību. Kādā rakstā sakarā ar «Dziesmu rotas» iznākšanu Cimze saka: 
«. . . Tautas dziesma ir visu dziesmu sakne ... Ja nu skatās uz latviešu meldiņiem, tad jābrīnās, kur mūsu vectēvi ņēmuši tādu smalku mērauklu . . . Te ir likumi piepildīti, par ko biezas grāmatas mēdz sarakstīt. . .» 
Latviešu tautas dziesmu melodijas daudzus gadsimtus saglabājās gandrīz vienīgi tautas atmiņā. Vācu mācītāju niknā vēršanās pret latviešu tautas dziesmu, Vidzemē Brāļu draudzes ietekme — tas viss stipri ierobežoja latviešu tautas dziesmu dziedāšanu, un 19. gs. pirmajā pusē tautā bieži sāka skanēt arī ziņģes. Tikai 1858. gadā divu Jāņa Cimzes semināra bijušo audzēkņu — Jāņa Kaktiņa un Jura Caunītes izdotajā krājumā «100 dziesmas un ziņģes ar notēm jaunekļiem par labu» pirmoreiz atrodam arī piecas latviešu tautas dziesmas, kas publicētas praktiskam nolūkam — dziedāšanai. Tās ir divas kāzu dziesmas («Kur tu ņēmi, bāleliņi» un «Ko nāci, vācieti?»), viena līgodziesma («Kas tos Jāņus ielīgoja?») un divas sadzīves dziesmas («Teci, teci, kumeliņi» un «Es diedziņu šķeterēju»). Pēc 14 gadiem Jānis Kaktiņš savā rakstā, kas publicēts «Mājas Viesī», stāsta: 

«Mēs ar Caunīti jau 1856. gadā sākām latviešu tautas dziesmu meldiņas no ļaužu mutes uzrakstīt. #metonymy #Q [Jānis Kaktiņš “Mājas Viesis” 1870tie]
Tos bēdīgos (moli) meldiņus vien par īsteniem tautas bērniem turējām, nu esam maldījušies. Piecas uzņēmām par provi savās 100 dziesmās, bet uz vienu balsi. . .» #Q [Jānis Kaktiņš “Mājas Viesis” 1870tie]

Šis Cimzes audzēkņa Jāņa Kaktiņa raksts ļoti skaidri liecina par to, ka seminārā tikusi rosināta interese par folkloru, taču vēl neskaidri bijuši principi, ko atzīt par īstu latviešu tautas dziesmu. 
Pirmais ievērojamais tautas melodiju vācējs ir Jānis Cimze, kura sastādītā «Dziesmu rota» ir pirmais latviešu tautas dziesmu harmonizējumu krājums. Kad 1870. gadā pēc skolotāju sapulces Turaidā sākās intensīvs latviešu tautas melodiju vākšanas darbs, liela loma šeit bija Cimzes bijušajiem audzēkņiem — skolotājiem un diriģentiem, kuri darbojās dažādos Latvijas novados, galvenokārt Vidzemē. Šie skolotāji vāca melodijas un sūtīja uz Valku Cimzem. J. Cimze tātad ir viens no pirmajiem kolektīvā darba organizētājiem latviešu tautas dziesmu vākšanā. «Dziesmu rotas» sastādīšanas un izdošanas laikā Cimze arī plaši sarakstās ar saviem palīgiem, un šī korespondence mūs tagad iepazīstina ar viņa līdzstrādniekiem šai vēsturiskajā darbā. Kā redzams no vēstulēm, «Dziesmu rotas» sastādīšanā visaktīvāk piedalījušies: Jānis Kaktiņš no Burtniekiem, Juris Kalniņš no Vietalvas, Jēkabs Viļums no Umurgas un Jānis Ulpe no Piebalgas. 
Interesanta ir kāda vēstule, ko Cimze rakstījis J. Viļumam 1871. gadā. Tajā laikā bija jau nodota iespiešanai «Dziesmu rotas» I un II daļa, bet Cimzes tautas dziesmu vācēja darbs neapstājās. Viņš saņem jaunus melodiju sūtījumus no saviem līdzstrādniekiem, turpina dziesmu kārtošanu un harmonizēšanu. Minētajā vēstulē J. Cimze izsaka prieku par Viļuma atsūtītajām dziesmu melodijām. Nosauktas arī vairākas dziesmas no Viļuma piesūtītajām, kuras Cimze nodomājis apstrādāt. «Dziesmu rotas» III daļā no tām iespiestas: «Ozolīti, zemzarīti», «Trīs putniņi skaisti dziedāj'», «Stādīj' vienu baltu pupu» un divas ziņģes. Svarīgākais, ko uzzinām no vēstulē minētajiem dziesmu nosaukumiem, ir tas, ka šīs trīs latviešu tautas dziesmu melodijas nāk no Umurgas, kur Viļums tolaik strādāja par skolotāju. 
Saglabājušās arī vairākas J. Cimzes vēstules Jurim Kalniņam un Jānim Ulpem, kuras liecina par ciešu sadarbību līdz pat «Dziesmu rotas» pēdējo daļu — VII un VIII — tapšanai. Cimze sāka tās gatavot 1880. gadā, sava raženā mūža novakarē. Pēc kādas vēstules, ko Cimze rakstījis Viļumam 1880. gadā, var spriest, ka J. Cimzes folklorista darbs bijis tautā populārs, jo viņam melodiju pierakstus sūtījuši ne vien bijušie audzēkņi, bet arī svešas personas. Šeit minēts, ka no Valtenburgas kāds Daugulis piesūtījis pat divus tautas dziesmu krājumus. 
Cimzem folklorista darbā nav vēl tie zinātniskie principi, kādi pēc gadiem divdesmit ir Jurjānu Andrejam. Viņa galvenais mērķis ir savākt iespējami vairāk labu melodiju, lai pēc tam tās apdaru veidā atdotu tautai. Tāpat tikai kā retu izņēmumu varam atrast piezīmi, no kurienes melodija nākusi. Pie šiem izņēmumiem pieder galvenokārt līgodziesmas, kurām pievienoti šādi apzīmējumi, arī kāda melodija, kam pieraksts — «Malēniešu dziesma», un «Es izgāju prūšu zemi», kurai atrodama pat piezīme: «Šo meldiņu dzirdēju dziedot 1827. gada Rauniešos no 70 gadu veca zaldāta . . .» 
Vēlāko latviešu folkloristu melodiju pierakstos šāda piezīme ir ļoti parasta, bet J. Cimzes tautas dziesmu krājumos tas ir vienīgais piemērs. 
Zinot Cimzes galveno līdzstrādnieku dzīves un darba vietas (Burtnieki, Piebalga, Umurga, Vietalva), kā arī spriežot pēc savāktajām līgodziesmām, var secināt, ka vairums melodiju nāk no Vidzemes. 
Kopīgais J. Cimzes apdarināto melodiju skaits visās «Lauka puķu» daļās ir 245, bet par īstām latviešu tautas melodijām var uzskatīt tikai 196. Pārējās ir vācu tautas dziesmas vai nezināmas izcelsmes ziņģes, kā arī dziesmas, kas robežojas ar latviešu tautas dziesmu un ziņģi. #space Salīdzinot pirmos un vēlākos «Lauka puķu» krājumus, redzams, ka ziņģu skaits pirmajos ir lielāks. lespējams, ka J. Cimze «Dziesmu rotas» pirmajās daļās dziesmas daudz nesijāja. Tā viņš arī raksta «Mājas Viesī»: «. . . Pirmoreiz saliekot, bija jāuzņem daudz dziesmu, lai ļaudis ar tām iepazītos. Pēcāk var brāķēt. . .» 
Galvenais ierosinātājs, kas lika J. Cimzem kritiskāk izvēlēties dziesmas, bija Baumaņu Kārļa raksts, kas iespiests «Baltijas Vēstnesī» 1874. gadā pēc «Dziesmu rotas» III daļas iznākšanas. Par polemiku, kas sākās pēc šī raksta, runāts jau iepriekš. «Lauka puķu» nodaļa, kurai ir apzīmējums «Latviešu tautas dziesmas», satura ziņā ir diezgan raiba. Lai arī pilnībā nevar pieņemt Baumaņu Kārļa kritisko rakstu, kurā viņš par īsti latviskām atzīst tikai divas dziesmas, tomēr pirmajās daļās ir vairākas, kuras par latviešu tautas dziesmām nav uzskatāmas. Pirmām kārtām tās ir ziņģes, par kuru izplatīšanu jau sen bija rūpējušies vācu mācītāji. Viņu popularizētās sentimentālās ziņģes, kas visbiežāk apdzied mīlestību, tautā iegāja diezgan ātri, jo likās interesantas jaunās tematikas dēļ, kas nebija sastopama latviešu tautas dziesmās. 
Ir pazīstams Stendera dziesmu krājums «Ziņģu lustes». Dažas no šī krājuma ziņģēm vēlāk parādījās ar melodijām J. Kaktiņa un J. Caunītes «100 dziesmās un ziņģēs» un pēc tam arī J. Cimzes «Dziesmu rotā», piemēram: «Jau visi ciemi priecājas», «Tā ir īsta meitiņa», «Brāļi, kad tās rozes zied» u. c. Stendera krājumā katrai no šīm ziņģēm ir piezīme, ar kādu melodiju tā dziedama. Tā, piemēram, “Jau visi ciemi priecājas”, kurai virsraksts “Indriķa raudas”, dziedama ar melodiju “Das ganze Dorf versammelt sich”, utt.
No dažu ziņģu latviskā un vāciskā teksta pirmajām rindām redzams, ka Stenders par pamatu ņēmis vācu dziesmas, vāciskās melodijas arī paredzot dziedāšanai. Tomēr tautā šīs ziņģes dziedātas ar dažādām melodijām, jo vienam un tam pašam Stendera tekstam ir pilnīgi atšķirīgas melodijs J. Kaktiņa un J. Caunītes krājumā un Cimzes “Dziesmu rotā” (piemēram, “Pēc daiļas ciema meitiņas”, “Brāļi, kad tās rozes zied”).
Ziņģes dziedādama, tauta bieži tās pārveidoja pēc savas gaumes, tāpēc radās tādas dziesmas, kas nav pieskaitāmas ne īsti pie ziņģēm, ne arī pie latviešu tautas dziesmām. Tās ir t. s. pusziņģes, kam dažkārt diezgan labs melodiskais izveidojums, bet teksts ņemts vai nu no Stendera “Ziņģu lustēm”, vai kādiem citiem avotiem. Par pusziņģi uzskatāma arī dziesma dabiskā minorā – “Ai, meitenītes, ai, zeltenītes”.

Pie latviešu tautas dziesmām «Lauka puķēs» ievietotas arī divas dziesmas ar Andreja Pumpura vārdiem. Viena no tām ir «Stāsti manim, Daugaviņa». 

Nav daudz tādu dziesmu vai ziņģu, par kuru rašanos varētu iegūt tiešas ziņas vai norādījumus. Tāpēc interesi izraisa Kaudzītes Matīsa «Atmiņas», kur stāstīts, kā radusies dziesma «Stāsti manim, Daugaviņa». 1867. gada vasarā bijušas 
«svinamas kādas kāzas vienā no visievērojamākām dzimtām. Tur, kā protams, mērnieku nevarēja trūkt un Pumpura jo ne tik, tāpēc ka to pazina jau vismazais par omulīgas jautrības veicinātāju, dziesmu mīlētāju, tautas dziesmu zinātāju, rotaļu un deju rīkotāju. Bet savu īsto vietējo popularitāti Pumpurs šajās kāzās nodibināja ar savu varbūt nemirstīgo dziesmiņu «Stāsti manim, Daugaviņa», kuru viņš, kā likās, bij sacerējis vai turpat uz vietas, taisni tikai kā kāzu kukuli tā laika jaunai paaudzei... Pēc tam drīz šī pati dziesmiņa skanēja visā Piebalgas apgabalā gan pa godībām, gan pa mežiem un laukiem, un, iekam viņa parādījās «Baltijas Vēstnesī» 1869. gadā, tā bija pazīstama jau plaši Vidzemē.»1 

Tiešām šī dziesma ir bijusi viena no populārākajām ne vien pagājušā gadsimta pēdējos 30 gados, bet arī mūsu gadsimtā. Turklāt ar šo Pumpura tekstu ir pazīstamas vairākas melodijas. 
Vairums nelatvisko dziesmu ir «Dziesmu rotas» pirmajās daļās, bet tālākajās — IV, VI, VII — tās parādās retāk. Lielākā daļa «Lauka puķēs» ievietoto melodiju ir īstas latviešu tautas dziesmas. Šeit arī meklējama visas «Dziesmu rotas» galvenā vērtība. Cimzes savāktās latviešu tautas dziesmas, kuru skaits tuvojas diviem simtiem, ir ievērojams latviešu tautas melodiju kopojums un pirmais plašais to publicējums. Jānis Cimze savā «Dziesmu rotā» nav mēģinājis dziesmas kārtot pēc žanriem, kā, piemēram, vēlāk to darīja Jāzeps Vītols savās J. Cimzes piemiņai veltītajās «200 latviešu tautas dziesmās» balsij un klavierēm. Atsevišķi nodalītas vienīgi līgodziesmas. Bez tam žanra apzīmējums ir dziesmām «Šļūcati, vērpjati» un «Ko nāci, vācieti?», kuras J. Cimze pareizi apzīmējis par «kāzu dziesmām». Arī rotaļai «Kas dārzā?» pielikts apzīmējums «spēles dziesma». 
«Dziesmu rotā» pārstāvēti vairāki latviešu tautas dziesmu žanri: gadskārtu un ģimenes ierašu dziesmas, darba, feodālo kara klaušu un rekrūšu atvadu dziesmas, bāreņu kas liecina par tautas smago dzīvi un naidu pret kungiem, kā arī rotaļu, bērnu un šūpļa dziesmas. No gadskārtu ierašu dziesmām «Dziesmu rotā» redzamu vietu ieņem līgodziesmas — pavisam 14 variantu. 
Līgodziesmu virknē ievietota arī kāda dziesma, kas nebūtu uzlūkojama par līgodziesmu, jo tai trūkst piedziedājuma «līgo» un nav arī raksturīgā teksta. Dziesma pieder pie apdziedāšanās dziesmu žanra. Tai ir ļoti savdabīga otrās puses struktūra, kur viena teksta divpēda izstiepta pa trim taktīm melodijā: 

Cimzem parasti pārmet uztakts izmantošanu latviešu tautas dziesmu metrizēšanā. Tā kā latviešu tautas dzejai ir izveidojušās stingras likumības pantmērā — tā pazīst tikai krītošo pantmēru — trohaju un daktilu, tad melodijai jāsākas smagajā taktsdaļā, t. i., bez uztakts. #space Šo likumu J. Cimze, strādādams ar tautas dziesmu, ne vienmēr ir ievērojis. Šādu dziesmu viņa latviešu tautas dziesmu apdaru vidū nav daudz. Varētu minēt, piemēram, «Pūt, vējiņi!», «Kur iesi, puisēn?», «Puiši jāja pieguļā», «Dzēru, dzēru krodziņā», «Karavīri bēdājās» u. c. Šādi melodiju metrizējumi viegli labojami, tomēr koru praksē tie savulaik varēja nepareizi ietekmēt melodijas izjūtu. Daudz svarīgāks ir jautājums par jauktajiem taktsmēriem. Kā redzams no vēlāko folkloristu (Jurjānu Andreja, E. Melngaiļa u. c.) pierakstiem, latviešu tautas dziesmās ir ļoti liela taktsmēru dažādība. Bez parastajiem 2/4, 3/4, 4/4, 6/8 taktsmēriem ir arī jauktie taktsmēri, kas ļauj melodiju metriskajā struktūrā izpausties radošai izdomai. Tāpēc ar nožēlu jākonstatē, ka J. Cimze nav savā darbā to ievērojis, daudzreiz jauktu taktsmēru vietā izlīdzēdamies ar fermātām. Dažās dziesmās viegli atšifrēt jaukto taktsmēru, piemēram, “Mēs, deviņi bāleliņi”:

Šo melodiju viegli iedomāties latviešu tautas dziesmas bieži sastopamajā 3/4 4/4 taktsmērā: 
Tomēr nav iespējams atšifrēt visas dziesmas, kurām J. Cimze būtu «pārlabojis» taktsmēru. Daudzas, kas pirmoreiz bija publicētas Cimzes krājumos, tādas arī iegāja tautā, un tāpēc grūti tagad spriest, vai tās agrāk būtu dziedātas savādāk.

Tomēr domājams, ka nepareizs metrizējums vien nespēja tās sevišķi sakropļot. #dysphemism Nozīmīgs ir arī jautājums par J. Cimzes savākto tautas dziesmu melodiju skaņkārtām, kā viņš ievērojis latviešu tautas dziesmu tonālās īpatnības. Bieži dzirdēta doma, ka Cimze pēc vācu tautas dziesmu parauga latviešu tautas melodijas pārveidojis mažora un harmoniskā minora skaņkārtās. Tomēr jau no J. Cimzes raksta, kas iespiests 1871. gadā «Mājas Viesa» 18. numurā, redzams, ka viņu nodarbinājušas domas par latviešu tautas dziesmu skaņkārtām. J. Cimze latviešu tautas dziesmas pēc to vecuma mēģina iedalīt trīs grupās: 
«. . . Latviešu meldiņi ir trijādi: vecie, vidējie un jaunie. Tie vecie saiet ar mūsu baznīcas meldiņiem, kās ap Lutera laiku cēlušies. Meist aeolisch, nach jonisch modulirend. Tie vidējie tuvojās šim laikam, bet paliek savādi pirmā un otrā nolaidienā. Moderne Tonart ohne Modulation m die Dominante; Schlu/3 and Halbschlufi durch den 4. Dreiklang. Tie jaunie meldiņi gandrīz vai arī gluži tādi kā vāciešu meldiņi; daži tiešām no vāciešiem ņemti, gluži reti no krieviem .. .» 
Šīs īsās piezīmes ir diezgan interesantas. Šķiet, ka J. Cimze ir jau tuvu pienācis latviešu tautas dziesmu dabas izpratnei. Vecākās melodijas, kuras viņš saista ar «baznīcas meldiņiem», atzīstot, ka tās «visbiežāk ir eoliskas ...», nepārprotami ir melodijas senajās naturālajās skaņkārtās, no kurām, acīm redzot, visvairāk J. Cimzes rokās ir bijušas melodijas dabiskajā minorā. Neskaidrāks ir «vidējā» perioda melodiju raksturojums; «moderne Tonart» tomēr katrā ziņā var būt tikai mažors vai minors. «Jaunāko meldiņu» salīdzinājums ar vācu melodijām, šķiet, norāda sevišķi uz tonikas — dominantes attiecību struktūras melodijām. 
Par to, ka J. Cimze latviešu tautas dziesmu skaņkārtu īpatnības melodijās pašās ne vienmēr iznīcinājis, var pārliecināties, analizējot tikai melodijas bez harmonizējumiem. #dysphemism
Cimzes apdarināto melodiju vidū redzama primitīvā «teikto» dziesmu tipa un augsti attīstīta lirisko dziesmu melodika. #upisgood #space Visprimitīvākā melodija, kas atrodama «Dziesmu rotā», ir kāda līgodziesma (pierakstīta Ērgļos), kuras apjoms nepārsniedz mazo tercu, bet kura sevišķi savdabīga ar «līgo» piedziedājuma sinkopēto ritmu: #space

Primitīva rakstura ir arī kāda melodija, kurai ir tetrahorda apjoms un kurā, izņemot sākumu, visu laiku atkārtojas trihordisks motīvs:

Vislielākais skaits J. Cimzes savākto tautas dziesmu melodiju ir mažorā, taču daudz ir arī interesantu minora melodiju, līdzās dabiskā minora melodijām arī minoram tuvajā frīģiskajā skaņkārtā. No dabiskā minora melodijām var minēt pazīstamās tautas dziesmas: «Kas tie tādi», «Maziņš biju, neredzēju», «Trīs sidraba upītes» u. c. Īpatnējs kolorīts ir dažās melodijās ar frīģiskās skaņkārtas iezīmēm. Viena no tām ir «Aiz kalniņa miežus sēju». 

Interesanta ir pieguļnieku dziesma «Klausies, mana līgaviņa», kam īpatnēju raksturu piešķir mažora un minora maiņa katrā teikumā un arī visa pirmā teikuma pārcēlums kvartu augstāk. #space 

Melodiju var izprast arī ka dabiska minora (mi un la) maiņu. — J. Cimze to tā arī harmonizējis pirmajā teikumā: 

Šajos piemēros redzamas ļoti savdabīgas melodijas dabiskajās skaņkārtās, ko Cimze atstājis «nepārlabotas». Tomēr tieši darbā ar minora melodijām viņam ir arī visvairāk kļūdu. Ļoti daudzas skaidri izteikta dabiskā minora melodijas J. Cimze pakļāvis tradicionālās harmonijas likumiem, paaugstinot VII pakāpi, tā radot harmonisko ievadtoni. #space Te minamas «Karavīri bēdājās», «Div' dūjiņas gaisā skrēja», «Teci, teci, kumeliņi» u. c. Tomēr šī darba vērtējumā nedrīkst aizmirst laikmetu, kurā Cimze strādāja. Cimze sāka nodarboties ar latviešu tautas dziesmu gandrīz tai pašā laikā, kad arī citās Eiropas zemēs tik tikko sāka izveidoties mūzikas folkloristika kā zinātne, kad vēl tikai veidojās tās galvenie principi. Tāpēc pilnīgi lieki ir prasīt no Cimzes, kurš savos studiju gados Vācijā bija iepazinies vienīgi ar vācu tautas dziesmu apdarēm, lai viņa darbā tūlīt būtu izstrādāti visi tie latviešu mūzikas folkloristikas principi, kas tikai vēlāk pamazām izveidojās vairāku folkloristu un komponistu darbā. 
Pretēji bieži dzirdētām domām, it kā J. Cimzes «Dziesmu rotā» būtu sastopamas tikai mažora un minora melodijas, analīze rāda, ka ne visām savdabīgākajām latviešu tautas dziesmu melodijām Cimze ir iznīcinājis to īpatnību. #dysphemism lepazīstoties tuvāk, var redzēt, ka Cimzes savāktajās melodijās ir daudz dažādības gan to tonālajā raksturā, gan metrikā. Tās mums sniedz pirmo plašo ieskatu latviešu tautas mūzikā 19. gadsimta vidū. 
Ar «Dziesmu rotu» latviešu kori ieguva daudz jaunu dziesmu, kuru nozīmīgākā daļa bija latviešu tautas dziesmu harmonizējumi.  

Cimze latviešu tautas dziesmu ir harmonizējis gan viru, gan jauktam un bērnu korim, bet nav vienīgi apdaru sieviešu korim. Tā kā kori organizējās galvenokārt kā dziedāšanas biedrības, tad ar to arī izskaidrojams, ka dalībnieki sākumā bija tikai vīrieši. Vēlāk dziesmu svētku ietekmē sāka strauji veidoties arī jauktie kori. 
Pirmās tautas dziesmu apdares Cimzem ir vīru korim, parasti veidotas četrbalsīgā, retāk trīsbalsīgā salikumā. Cimzes harmonizējumi ir vienkārši, strofiski. 

Harmonizējuma vertikālais stils, kur bieži harmonizēta «nots pret noti», dod pamatu to apzīmēt par korāļu harmonizācijas stilu. #space 

Lai gan Cimze visumā pieturas pie šī stila, dažās apdarēs iezīmējas arī interesanti meklējumi. Ir daudz harmonizējumu, kur var redzēt balsu dalījumu. Bieži sāk divas kora balsis, tām vēlāk pievienojas pārējās. Viens no šādiem piemēriem ir «Kāzu dziesma», kur katra panta divpēda sadalīta starp basu un citām kora balsīm, turklāt pēdējās divpēdas atkārtojums nav harmonizēts, bet skan unisonos: 

Ja salīdzina J. Cimzes pirmo un vēlāko krājumu apdares, vērojama progresējoša attīstības līnija arī atsevišķu balsu individualizācijā. Pirmajās apdarēs atsevišķām balsīm nav gandrīz nekādas patstāvības, bet vēlāk mēģināts izcelt vienu vai otru balsi. No lirisko dziesmu harmonizējumiem kā vienu no labākajiem piemēriem ne vien balsu patstāvības, bet arī visa harmoniskā izveidojuma un tēlainības ziņā var minēt latviešu tautas dziesmas «Saulīt tecēj' tecēdama» apdari: 

Analizējot Cimzes publicētās melodijas, varējām vērot diezgan lielu daudzveidību, taču, apskatot viņa tautas dziesmu apdares, jākonstatē, ka nevienas dabiskā minora melodijas harmonizējumā šī savdabība nav saglabāta, konsekventi visur paaugstināts ievadtonis, tā iznīcinot skaņkārtas īpatnību. #dysphemism J. Cimzes apdaru harmonisko valodu raksturo arī biežas tonalitāšu maiņas — modulācijas un novirzieni (tie izmantoti nepamatoti, jo pašās melodijās novirzienu nav), dažādas alterācijas, hromatismi. 

Lai gan šo stilu nevarētu atzīt par pareizāko, kā harmonizējamas latviešu tautas dziesmas, tomēr nevar noliegt, ka arī ar šiem izteiksmes līdzekļiem Cimze daudzās savās apdarēs panācis labu līdzsvarotību, dziļi poētiski atklājot arī dziesmas saturu. #space 

Jau «Dziesmu rotas» II daļā ir dažas apdares vīru korim, kas pieskaitāmas pie labākajiem J. Cimzes tautas dziesmu harmonizējumiem novirzienu un hromatismu bagātā stilā. Šīs dziesmas ar savu tēlaino mūzikas valodu savā laikā iekaroja dziedātāju un klausītāju simpātijas, daudz tika dziedātas un arī tagad nav zaudējušas savu nozīmi.

Te var minēt dziesmas — «Puiši jāja pieguļā» (II d.), «Trīs sidraba upītes» (III d.), «Es redzēju jūriņā», «Rīga dimd» u. c. Apdarē «Rīga dimd», kas ir viens no skaistākajiem J. Cimzes harmonizējumiem, interesantu nokrāsu harmonijai piešķir aizturas un pārgāju notis: 

Daļa Cimzes harmonizēto tautas dziesmu ir arī pilnīgi diatoniskas. Tādas ir «Migla, rasa, liela rasa» un arī daudz dziedātā dziesma «Brālīt's savu īsto māsu». 

Visvairāk harmoniskā stila un faktūras dažādības J. Cimze ir sasniedzis savos līgodziesmu harmonizējumos, no kuriem izveidotas divas līgodziesmu melodiju virknes. Pirmās virknes apdarēs daudz interesantu momentu gan balsu individualizācijas ziņā, gan imitāciju izmantošanā. Visumā šo līgodziesmu virkni var uzskatīt par ciklu, kura dziesmās ir vienota noskaņa un kadenču izveidojumā zināma vienība (parasti nobeigums dominantē). Cikliskumu pasvītro arī pirmās melodijas atkārtojums beigās citā tonalitātē. Otrajai līgodziesmu virknei nav šīs stila vienības. 

Latviešu tautas dziesma, kas «Dziesmu rotā» ievietota ne vairs vienbalsīga, bet gan četrbalsīgā apdarē korim, arī noteica strauju koru kultūras pacēlumu, kura pirmā augstākā virsotne bija Pirmie vispārējie dziesmu svētki — Cimzes veiktā darba vainagojums. #upisgood #space

Svētku koncertā no 16 atskaņotajām dziesmām deviņas bija Jāņa Cimzes un viņa brāļa Dāvida Cimzes harmonizētās latviešu tautas dziesmas. Pirmo reizi Rīgā latviešu tautas dziesma ieguva tik spēcīgu skanējumu, pārsteidzot klausītājus ar savu skaistumu. 
Dziesmu svētkos bija liels Vidzemes koru un diriģentu pārsvars: no 13 koriem, kuri piedalījās «dziesmu karā», tikai divi bija no Kurzemes. Tāpat arī uzvarētāji — pirmo vietu un godalgu ieguvēji bija Vidzemes vīru kori un jauktie kori no Mazsalacas, Cēsīm, Vecpiebalgas, Trikātas, Straupes, Kokneses un Beverīnas. Šo koru diriģenti bija Cimzes kādreizējie audzēkņi. Tagad, pēc vesela gadsimta atskatoties uz Jāņa Cimzes darbu, jāatzīst viņa lielie nopelni latviešu mūzikas kultūras izaugsmē, kas deva pamatu vēlāko komponistu — latviešu klasiskās mūzikas pamatlicēju — Jurjānu Andreja, Jāzepa Vītola, Emīla Dārziņa, Alfrēda Kalniņa un Emiļa Melngaiļa mākslai. 


31 “Latviešu Mūzika” nr. 10 (1973) | J. Mediņš
Jānis Mediņš 
POLIFONIJA EMĪLA DĀRZIŅA DAIĻRADĒ 
Emīls Dārziņš — viens no to komponistu kopas pārstāvjiem, kuru daiļrade ienāk latviešu mūzikā 20. gs. sākumā un kuru mūzikas saturu un jaunrades uzplaukumu tieši nosaka pirmsrevolūcijas noskaņas, pati 1905. gada revolūcijas norise un tai sekojošais revolūcijas atplūdu periods. Spēks un cīnītāja pārliecība dziesmā «Lai vētra krāc» (1898), romantiska aicinājuma strāvojums «Minjonā» (1900) un «Mēness starus stīgo» (1900) labi raksturo komponista credo daiļrades ceļa sākumā. Ekspresīva protesta intonācijām cauraustā «Sapņu tālumā» (1904), kā arī Raiņa liesmainajai dzejai konģeniālās «Senatne» (1904) un jo sevišķi «Lauztās priedes» (1904), jau visā pilnībā atsedzot to autora talanta iespējas, kļūst par tiešiem revolūcijas priekšvēstnešiem un līdzgaitniekiem. Ne mazāk uzskatāma ir E. Dārziņa skaņdarbu satura tālākā evolūcija. Te varam minēt pēcrevolūcijas izjūtu apdvesto traģisko kora fresku «Ciānas bērni» (1906), miniatūru «Nāru dziesma» (1906) , «Mūžam zili» (1909), kuru izteiksmei vairāk vai mazāk atbilstošus paraugus atrodam solodziesmās «Rezignācija» (1907) , «Pie loga ziemas naktī» (1907), «Pazudusī laimīte» (1907) u. c. 
Šeit īsumā ieskicētās E. Dārziņa mākslas pamattendences cieši saistītas arī ar tādu būtisku faktoru kā homofono un polifono izteiksmes līdzekļu īpatsvars komponista daiļrades dažādos etapos. Solodziesmā «Jaunībai» (1901) un kora dziesmā «Sapņu tālumā», piemēram, vērojama homofonā un polifonā elementa pilnvērtīga sintēze, bet vēlākos gados polifonijas loma krasi mazinās. Kora dziesmās, kas sarakstītas laikā no 1906. līdz 1910. gadam («Nāru dziesma», «Ja uz Betlēmi es ietu», «Mūžam zili», «Mirdzi kā zvaigzne», «Es zinu», «Kapsētas klusums», «Nāc man līdz»), komponists atteicies no balsu polifonas individualizācijas iespējām. Neatkarīgi no dziesmu mākslinieciskas kvalitātes te viscaur ieturēts akordisks izklāsts. 

Pēdējā perioda solodziesmās Dārziņš savukārt vairījies no tādiem agrāk lietotiem paņēmieniem kā vertikāli pārstatāmais kontrapunkts, stretas un stretveida imitācijas. #space

Kontrapunktējošas melodiskas līnijas, ja tādas sastopamas, maz patstāvīgas. Tā, piemēram, solodziesmās «Rezignācija» malējo daļu pavadījuma skanošais tembrālais un ritmiskais kontrapunkts tematiski maz diferencēts, intonatīvi pasīvs. Tomēr tas neapšaubāmi izriet no dziesmas ieceres un pasvītro teksta saturu («Ne domu, ne jūtu, viss tukšs un salts ...»). 
E. Dārziņa polifonā domāšana un konkrētās polifonijas izpausmes cieši saistītas ar viņa individuālo stilu, ar viņa oriģinālo pieeju daiļrades problēmu risinājumam. E. Melngaiļa savdabības primāts, piemēram, meklējams tautas daudzbalsības diatonikā; 

Alfrēdu Kalniņu pazīstam kā smalkas, nacionāli kolorētas filozofiskas ievirzes skaņu dzejnieku, bet E. Dārziņa stihija — vairāk vai mazāk izteiktu impulsīvu, subjektīvi lirisku pārdzīvojumu sfēra, kas spēj izaugt līdz lielām laikmetu atainojošām skaņu gleznām. #space

Ja ņemam vēl vērā, ka komponists pārsvarā bijis miniatūrists, tad saprotama arī tā nozīme, ko viņa darbos iegūst katras detaļas maksimāli racionāls un iedarbīgs iztulkojums. Jo uzskatāmi tas izpaudies mikropolifonijas novadā. #space

Atšķirībā no klasiski līdzsvarotā Jurjānu Andreja, kurš bieži vien sīkas imitācijas un vertikālos pārstatījumus lietojis tikai dzīvākas balsvedības nolūkos, Dārziņa daiļradē tiem vienmēr ir konkrēta izteiksmes nozīme. #space

Formas veidojumā šo mikropolifonijas elementu loma ir dažāda. No vienas puses, te vērojama diezgan spēcīga 19. gadsimta krievu komponistu imitāciju tehnikas ietekme1, no otras — cenšanās rast savdabīgus risinājumus, piešķirot mikropolifonijai būtisku vietu skaņdarba dramaturģijā. 

Pirmo tendenci varētu raksturot motīvu imitācijas, kas atsevišķu sīkāku struktūras posmu nobeigumos padziļina, atbalso pārsvarā elēģiskās vai rezignētas apceres intonācijas: #space

Kā redzam, tās ir imitācijas oktāvā, unisonā, retāk citā intervālā: Funkcionālā ziņā imitācijas parasti pakārtotas savām propostām, izņemot piemēru c, kur harmonija intonācijai fadiez-mi piešķir jaunu krāsu. Lielāku formas posmu noslēgumos līdzīga tipa imitēšana var pāraugt plašāk izvērstās imitācijās – reminiscencēs:

(Sk. arī romances «Teici to stundu, to brīdi», «Vēl tu rozes plūc»). Ar īsam, bet spilgtām motīvu imitācijām komponists mēdz izcelt centrālos kulmināciju momentus emocionāli aktīvās, maršveida kora dziesmās. 

Pirmajā piemērā imitācija ir kompleksa (t. i., tā ietver sevī kā vienkāršu, tā arī dubultimitāciju), otrajā – motīvs spilgti izdalīts, imitējot to apvērsumā apakšējā balsī. #space

Arī izteiksmes ziņā dažādu, pat diametrāli pretēju iztēlojošu momentu raksturojumā imitācijas ir ļoti iedarbīgs līdzeklis. 

Tā, piemēram, “Lauztajās priedēs” otro periodu uzsāk apvērsta imitācija, kas tīri vizuāli notēlo pretēju spēku sadursmi. #space

Piebildīsim, ka imitācijas apvērsuma ass te ir subdominantes skaņa (sol). #space

Turpretī “Minjonā” imitācija saistās ar liegu, saulainu dabas ainavu:
Ja vēl minēsim, ka komponistam nav svešas arī kulmināciju gatavotājas imitācijas (tāda tipa kā dziesmā «Ciānas bērni», sākot ar dziesmas 30. takti), tad visumā būtu aptverti tie mikropolifonijas elementi Dārziņa daiļradē, kas savā izcelsmē pieskaitāmi pie tradicionāliem. 
Daudz patstāvīgāki un oriģinālāki ir tie gadījumi, kad polifonie momenti izdala ne tikai vairs kādu atsevišķu epizodi, bet saplūst ar skaņdarba sižetiskās ieceres kopējo plānu, kļūst par dramaturģiskās attīstības līnijas savdabīgiem «rezonatoriem». #musicae Ar līdzīgu parādību sastapāmies jau Jurjānu Andreja romancē «Kā zagšus». Tur līdz ar katra panta dinamizāciju izmainījās, kļuva sarežģītāki arī polifonie izteiksmes līdzekļi. Dārziņa daiļradē šāda principa izmantošana ir reizē ļoti lokana un mērķtiecīga. Te ieskatu varētu sniegt romance «Mana laime» (1903), miniatūra, kurā jo spilgti ieskanas Dārziņam tik raksturīgā subjektīvi liriskā stīga. #musicae

Dziesma rakstīta perioda formā, ar kulmināciju veidotāju paplašinājumu trešajā teikumā. #space

Pie tam kulminācija tiek sasniegta arvien pieaugošos viļņveida kāpumos, kuru atsevišķās fāzēs (sākot ar otro teikumu) lielu nozīmi iegūst neliels imitāciju motīvs augšējā reģistrā. #space

Spilgti izdaloties uz homofoni akordiska izklāsta fona, motīva dažādās modifikācijas kļūst par nozīmīgu formas attīstību virzošu faktoru: 

Kā redzam kontrapunkta shēmā, imitējošais motīvs akcentē visraksturīgākās, kulminējošās vokālās līnijas virsotnes. #space
Piemēra 6. taktī lēciens sol # — do # tiek imitēts apvērsumā, 7. taktī — tieši, sekojošā vokālā frāze sākas ar motīva apvērsumu. #space

Līdzīga aina arī 9. taktī. Nākošās vokālās frāzes sākumā apvērstais imitējošās kvartas intervāls jau aizpildīts un paplašināts. #space

Attīstībai dinamizējoties, 10. taktī lejupejošais intervāls fa # — si, to imitējot klavieru partijā, tiek papildināts. #space

11. takts ienes jaunu — pretvirzes kontrapunktu. #space

Tālāk — 12. un 13. taktī lejupkrītošais, papildinātais kvintas motīvs ritmiski brīvi atkārtojas jau divreiz. #space

Centrālās kulminācijas un tai sekojošā straujā emocionālā krituma gaitā raksturīgo kvartu-kvintu intonāciju summa (ko atbalsta pilnskanīga akordu faktūra) panāk nepieciešamo spriegumu. #space

Te zināma loma ir arī harmoniski funkcionālai attīstībai, taču jāšaubās, vai tik ierasta kadencveida secība (kā arī visai ordinārā romances harmonija), izolēti no lineāriem komponentiem, tai skaitā no faktūras diapazona paplašināšanās, spētu nodrošināt nepieciešamo poētiskā un muzikālā tēla vienību. #space

Romances «Mana laime» polifono iezīmju apskats būtu nepilnīgs, ja tiktu apieta vēl kāda Dārziņa stilistikai tik raksturīga iezīme, proti — mikropolifono elementu saiste attālumā. #space

leklausoties jau minēto imitējošo motīvu apakšējās, atstatumā izkārtotajās atbalsta skaņās, ļoti reljefi uztveram augšupejošu secību: #space

Tāpat noslēgumā, klavieru pēcspēlē, intonācija do # — sol # izsauc atmiņā to pašu motīvu 6. taktī. 
Tādējādi polifonie momenti, būdami cieši vienoti visā formā un veidojot savdabīgas intonatīvas «arkas», iezīmē dažādas emocionāli psiholoģisko stāvokļu gradācijas. #space

Ar līdzīgām īpašībām sastapsimies arī citos komponista skaņdarbos. 
Viens no Dārziņa polifonās izdomas spilgtākajiem paraugiem ir solodziesma «Jaunībai», kur redzami jau plašāki kontrapunktiski veidojumi. Te polifonie posmi, gan viscaur pakļaujoties skaidrai homofonai struktūrai, asi kontrastē ar tām skaņdarba daļām, kurās valda akordisks izklāsts. Šai ziņā Dārziņš iet tālāk par Jurjānu. 

Lai gan Jurjānu Andreja darbos arī varējām vērot homofonā izklāsta pāreju homofoni akordiskā («Kā zagšus», «Jel nevaicā» u. c.), tomēr šāda transformēšanās nepārsniedza viena muzikālā tēla ietvarus. #space

Turpretī Dārziņa kora un solodziesmās faktūras nomaiņa gandrīz vienmēr saistīta gan ar poētiskās domas, gan muzikālo tēlu pretstatiem. 
Dziesmā «Jaunībai» drūmo, traģisko pārdzīvojumu atveids kontrastē gaiši lirisko, sapņaino tēlu lokam. Pirmo no tiem raksturo monotonu, smagu akordu pavadījums, vienmuļais tonikas ērģeļpunkts, plagālās harmoniju secības, otro — dzīvāka faktūra, aktīvāka tonālā attīstība, bet jo sevišķi — bagātīga kontrapunktējošu līniju ieviešana, atsevišķu harmoniju, kā arī harmonisko funkciju melodizācija. 
Abu tēlainības sfēru attīstības dialektika labi redzama dziesmas trīsdaļīgās formas malējās daļās. Pirmā daļa ir salikts periods. Tā pirmajā teikumā ietverta jau minētā traģika, otrajā — kontrastējošais tēls. 

Turpretī reprīzē tie reducējas daudz īsākā uzbūvē — periodā ar paplašinājumu. #space

Līdz ar to jo cieši «kontaktējas» arī homofonais un polifonais izklāsts. 

Turpinot šīs dziesmas analīzi, norādīsim, ka, lai cik patstāvīgas arī būtu atsevišķās melodiskās līnijas, E. Dārziņš tās veido uz ļoti skaidra harmoniskā pamata, šai ziņā vienmēr paliekot t. s. harmoniskās polifonijas robežās. #space

Un tomēr E. Dārziņa  polifonā meistarība pagaidām vēl nav pilnībā novērtēta. Zināmu priekšstatu par to varam gūt, dziļāk ieskatoties dziesmas “Jaunībai” kontrapunktējošo līniju attieksmēs: #space

Pirmā teikuma noslēguma nelielo starpspēli – saiti un otrā teikuma sākumu (9.–13. takts) vieno kopēja, brīvi tverta intonatīva imitācija, 12.–13. taktī iestājas kontrastējoša klavieru melodija; 

šeit, kā arī tālākā attīstībā tā veido brīvi apvērstu kontrapunktu katrai vokālai frāzei. #space

Sākot ar vokālās līnijas kulmināciju 17. taktī, apvērsums top vēl brīvāks, saglabājot tikai tā vispārējās kontūras: #space

klavieru kontrapunkts arvien aktivizējas, līdz 22. taktī sasniedz kulminējošo virsotni, kuras tematiskais materiāls aizgūts 17. taktī un veido E. Dārziņam tik raksturīgo imitāciju attālumā (“arkas” tipa imitāciju). #space

Abu kulmināciju melodiskais materiāls balstās mažora pentatonikā, ar to sevišķi izteikti pasvītrojot tekstā ietverto tēlainību. #space

Dziesmas attīstošā tipa vidusdaļā izmantots jau cits – kanoniskas imitēšanas prinicps:

Ik dzejas rindā galvenā raksturotāja loma uzticēta tieši polifonizētajam balss un instrumenta duetam. 

Bez šaubām, tiešais kanons šajā gadījumā būtu bijis pārāk statisks, tādēļ komponists pieturējies tikai tā ārējam apveidam, iesaistot attīstībā gan kanoniskas sekvences principus, gan melodijas un tembru vertikālos pārstatījumus. #space

Tā, piemēram, 31.–32. taktī melodiskā sekvence veido vertikālu pārstatījumu (lv+3) attiecībā pret harmoniju, bet no 33. līdz 36. taktij lietots retāk sastopamais tembrālais pārstatījums (lv0). #space

Reprīzē polifonā izklāsta mērķtiecība un raksturotāja nozīme sasniedz kulmināciju. Izaugot uz akordiska plagālo secību fona, sapņaini gaišais pārdzīvojuma mirklis (53.–56. takts) sasaistās ar motīvu imitācijām un vertikāliem pārstatījumiem dažādos reģistros: #space


Polifonie elementi ne tikai atdzīvina, melodizē akordus un to secības, tiem būtiska nozīme arī izteiksmē. Raksturīgo, elēģiski ieaijājošo intonatīvo figūru komponists līdzīgās emocionālās situācijās vēlāk lieto arī citos savos skaņdarbos — solodziesmās «Mātes gars», «Kad būs as'ras izraudātas» un «Melanholiskajā valsī». 
Ar «Jaunībai» radniecīgu koncepciju sastopamies E. Dārziņa kora darba «Sapņu tālumā». Arī šī dziesma veidota saliktā trīsdaļīgā formā ar saīsinātu reprīzi. Arī šeit visas formas individuālais iztulkojums, tās dialektika balstās tieši homofonās un polifonās sfēras kontrastos un savstarpējas transformācijās. Izsekojot šim procesam, redzam, ka pirmās daļas pirmais teikums (no 1. līdz 4. taktij) viscaur ieturēts divbalsīgā un trīsbalsīgā intervālu — akordu faktūra; otrajā teikumā (no 5. līdz 8. taktij; jau vērojam četrbalsību, kurā soprāni un alti veido liegi konstrastējošas (autora remarka — quasi niente), kontrapunktējošas līnijas. 

Otra perioda pirmajās četrās taktis attīstība aktivizējas: uz dominantes ērģeļpunkta fona ieskanas neliela kanoniska imitācija, it kā sagatavojot sekojošo plaši izvērsto kanonu dziesmas vidusdaļā. #space

Pirmās daļas noslēgums turpretī atkal atgriežas pie akordu izklāsta, vienīgi kulminācijas brīdi (16. t.) iezīmējot ar spilgtu intonatīvās imitācijas repliku. 

Visnozīmīgākais etaps formas attīstībā ir vidusdaļa, kur nepārtraukti augšupejošais kanons starp soprāna balsīm un tenoru divisi, kuriem vēlāk pievienojas basi, maksimāli sakāpinot ekspresiju, noved pie psiholoģiski sevišķi dziļas pretējo tēlaino sfēru kolīzijas (32. un 33. takts). #space


Zīmīgi, ka šinī tonālajā un faktūras lūzuma momentā akordiskā izklāsta parādīšanos uztveram kā iepriekšējās attīstības emocionālā «zemteksta» turpinājumu. 

To komponists panācis, saglabājot melodijas monointonatīvo līniju. Paplašinājusies tikai tās ritmiskā pulsācija: #space

Reprīzē dziesmas pamattēma izklāstīta stretveidīgi, gandrīz pilnībā saglabājot sākotnējo (divbalsīgu un trīsbalsīgo) salikumu. Taču pati stretas loma izteiksmē šajā gadījumā nesaistās ar ierastiem priekšstatiem – to uztveram kā liriski rezumējošu iepriekšējās asi konfliktējošās attīstības atbalsi:

Jādomā, ka Jāzeps Vītols šo «krāšņo, bagāto, vietām pat kaislīgi izjusto»1 dziesmu vērtējis arī kā «tehniski ļoti izveicīgi izvestu»2 tieši polifonās meistarības ziņā. 

Runājot par klasiskās polifonijas izteiksmes līdzekļu izmantošanu komponista daiļradē, nevaram neminēt viņa instrumentālo šedevru — «Melanholisko valsi». 

Šis skaņdarbs, kas satura struktūras un formas elementu individuālo kopsakarību ziņā uzskatāms par dziļi savdabīgu nacionālās mākslas parādību, vienlaikus sevī sintezējis arī vairākas ietekmju sfēras. #space

Tās samanāmas gan melodiskā reljefa apveidos, gan instrumentācijā un faktūrā, gan arī skaņu materiāla lineārās koordinācijas īpatnībās. 
Polifonie attīstības līdzekļi «Melanholiskajā valsī» viscaur lietoti dinamizācijas un izklāsta kolorēšanas nolūkā formas vidusposmos (skaņdarbs rakstīts saliktā trīsdaļu formā ar saīsinātu reprīzi). 

Polifonizācijas konkrētās izpausmes — stīgu instrumentu picikato kontrapunktējošais fons, tāpat ar vertikāliem pārstatījumiem saistītās motīvu imitācijas koka pūšamo instrumentu grupā — vistiešākā veidā asociējas ar tamlīdzīgiem paņēmieniem Čaikovska simfoniskos darbos un baletmūzikā. #space

Salīdzinot ar Jurjānu un Melngaili, Dārziņš mazāku uzmanību veltījis tautas daudzbalsības formām, lai gan jāsaka, ka gadījumos, kur lietoti kora «pedāļi», asociācijas ar burdona tipa tautas dziesmām ir ļoti spēcīgas. To sekmē Dārziņa melodikas īpatnības — pirmām kārtām motīvu ritmiskās formulas saglabāšana kādā skaņdarba posmā vai arī visā skaņdarbā. Šāds ritmiskais ostinato pat visdažādākā intonatīvā satura melodijās iztālēm vienmēr sasaucas ar tautas burdona rečitējošo izpildījuma manieri. 

Komponistam bijuši pazīstami arī citi tautas daudzbalsības paveidi – ornamentēta tercu-kvintu un paralēlo tercu daudzbalsība: #space

Interesanti, ka otrajā piemērā konsekventi izturētā «mikstūras» tipu paralēlo tercu kustība dota apvērstā kontrapunktā un, tāpat kā «Lauztajās priedēs», par apvērsuma asi izvēlētas subdominantes skaņas. #space

Emīla Dārziņa apjoma ziņā necilā, bet dziļi savdabīgā un spilgtā daiļrade iezīmēja kulmināciju tajā latviešu mūzikas attīstības virzienā, kas īpaši kora dziesmas žanra parasti saistījās ar N. Alunāna, Baumaņu Kārļa, E. Vīgnera un Jurjānu Andreja vārdiem. #space

Te saplūda vienkopus trīs stilistiskas pamattendences. 
Pirmā, sākotnēji būdama saistīta ar «līdertafelisma» tradīcijām, pakāpeniski tās pārauga un tika pārkausēta sabiedriski aktīvā daiļradē.1 Konkrētu ieskatu te var sniegt kaut vai tādas kora dziesmas kā Baumaņu Kārļa patriotiskā «Trimpula» un E. Dārziņa «Pie tēvu zemes dārgās», «Lai vētra krāc», «Mūžam zili», tāpat — Jurjānu Andreja liriska «Lūk, roze zied» un E. Dārziņa «Mirdzi kā zvaigzne», «Nāc man līdz». 
Otrā tendence — latviešu tautas mūzikas, arī tautas daudzbalsības elementu ieviešana — evolucionēja no tiešiem citātiem uz smalkāk tvertas tautas dziesmu metrikas un detalizētāku tautas mūzikas intonāciju, īpaši trihorda intonāciju, sfēras izmantošanu.2 
Trešā tendence, kuras loma pieauga Jurjānu Andreja daiļradē un kuras iespējas jo uzskatāmi realizējās tieši Emīla Dārziņa darbos, bija polifonās attīstības līdzekļu iesaistīšana homofonā rakstības stilā. Te visa pilnībā atklājās tā laika krievu komponistu skolas radošo principu dzīvinošā ietekme. 
Noslēdzot E. Dārziņa polifonijas apskatu, vēl piebildīsim, ka viņa daiļradē jau diezgan skaidri izteikti arī tie vaibsti, kas ļauj runāt par dažu polifono iezīmju nacionālo savdabību. Protams, teikto nedrīkst absolutizēt. Nacionālās iezimes kā universālo likumsakarību izpausmes formas vienmēr skatāmas tikai kā kāda izteiksmes līdzekļu tipizācijas pakāpe konkrētos apstākļos. Mikropolifonija savu īpašo nozīmi latviešu mūzikā pagājušā gadsimta beigās un 20. gadsimta sākumā iegūst sakarā ar tās ciešajām saitēm ar skaņdarba dramaturģiju mazajās formās. Plašāku kanonisko imitāciju un kanonu īpatnējs iztulkojums tāpat saistāms ar to lomu, kāda šiem paņēmieniem ir konfliktējošu emocionālu situāciju raksturošanā. Katrā ziņā līdzīgas parādības šajā laika posmā nav vērojamas citās radniecīgās mūzikas kultūrās, piemēram, lietuviešu mūzikā, kur attīstās pārsvarā fūgētās formas un vispār polimelodisks lineārisms (Čurļonis u. c.). Tā pirmcēlonis, acīm redzot, izskaidrojams ar šo polifono formu izplatību lietuviešu tautas daudzbalsībā (sutartīnes žanrā). Emīlu Dārziņu bieži vien dēvējam par sadzīves intonāciju simfonizācijas meistaru. Šī viņa daiļrades kvalitāte vistiešākā veidā saistīta ar polifono izteiksmes līdzekļu mērķtiecīgu izmantošanu. 


32 “Latviešu Mūzika” nr. 10 (1973) | V. Briede-Bulavinova
Vija Briede-Bulavinova 
JĀŅA MEDIŅA OPERA «DIEVI UN CILVĒKI» 
Šī raksta mērķis — iepazīstināt lasītāju ar Jāņa Mediņa operu «Dievi un cilvēki», galveno uzmanību pievēršot muzikālās dramaturģijas pamatlīnijām. Ikviena dramatiska darba un arī operas darbības specifiku nosaka konflikts, kura būtība izpaužas pirmām kārtām dramaturģisko pretrunu loģikā.1 Tātad uzmanības centrā dramaturģiskā pretruna un tās attīstība. Šis princips diktējis raksta analītisko metodi. 
Pievēršot uzmanību operas mūzikas dramaturģijas centrālajiem momentiem, rakstā ar nolūku mazāk vērības veltīts tām vietām, kam salīdzinoši ir pakārtota nozīme dramaturģijā. 
* * * 
Pēdējos gados daudz runāts un rakstīts par Jāņa Mediņa pirmo operu «Uguns un nakts», turpretī komponista otrā opera «Dievi un cilvēki» nepelnīti it kā aizmirsta. «Uguns un nakts» pirmās daļas uzveduma panākumi (1921. gada pavasarī) rosināja komponistu meklēt libretu jaunai operai. Pārspīlēti būtu dēvēt Jāni Mediņu par apzinīgu revolucionārās domas nesēju tautā, tomēr viņa tieksme pēc operu sižetiem, kuros strāvo lielas, romantiskā izgaismojumā tēlotas progresīvas idejas, ir nenoliedzama. #metonymy Dažkārt Jānim Mediņam par to nācās dzirdēt pārmetumus. 
Arī savai otrajai operai komponists tiecas atrast libretu, kas gan savas idejiskās nozīmes, gan dzejas mākslinieciskās vērtības un romantiskas kvēles ziņā būtu līdzvērtīgs Raiņa dzejai. Komponistu beidzot ieinteresēja Leona Paegles luga «Dievi un cilvēki». 
Tā bija Leona Paegles pirmā luga, uzrakstīta 1913. gadā. Dzejnieks tad strādāja Vecmīlgrāvī Dombrovska fabrikas skolā par skolotāju. Dzejnieka māsas Olgas Paegles-Frankēvicas atmiņās lasām šādus vārdus: «Vecmīlgrāvja kārkluvācietības un mietpilsonības atmosfēra Leons ienāca kā svaiga gaisa plūsma.»1 
Vecmīlgrāvī viņš bija kļuvis pazīstams arī kā dzejnieks. lekāms autors stājies pie lugas rakstīšanas, viņš veicis lielus priekšdarbus, izlasot visus toreiz Latvijā pieejamos vēsturiskos materiālus krievu un vācu valodā par seno Ēģipti. Savā lugā dzejnieks pat izmantojis dažus seno ēģiptiešu himnu tekstus, bet Jānis Mediņš savā operā savukārt tos komponējis. 
«Dievi un cilvēki» bijis viens no Leona Paegles paša vismīļākajiem darbiem. Jaunībā viņš to bieži citējis no galvas, pie tam darījis to ar īsti aktierisku meistarību un jauneklīgu degsmi. Tas pilnīgi saprotams, jo aiz autora atveidotajiem senās Ēģiptes notikumiem klausītājiem nebija grūti saklausīt sava laikmeta darba tautas centienus un revolucionārās cīņas motīvus, autora kvēlos aicinājumus: #space
Stiprie nešaubās, bet droši iet, ja reizi mērķis sprausts, kas viena gabala, tas netiek lauzts. 
Ko drošie grib, tas dieviem jāgrib līdz, Pats lem sev likteni, un arī dievi lems, Ar notikušo faktu tie arvienu mierā, Un pasaules un dzīves mūža gaitās Tie skatītāji, cilvēks vadītājs. 

Šo un arī daudz citu rindu sabiedriskais skanējums ir neapšaubāms un komentārus neprasa. 
Savu lugu «Dievi un cilvēki» Leons Paegle tvēris lielos, sabiedriski nozīmīgos pretmetos. Vienu pamatgrupu te veido faraons Ramzess un viņa pils, kam ir ciešs kontakts ar svētnīcu un priesteriem. Pie otras pieder trūkumā un apspiestībā smokošā tauta. Par tās tiesībām cīnās gudrais Jetro, cilvēks no tautas vidus, kas savas brīvdomības dēļ no Ēģiptes izraidīts un šeit var ierasties tikai slepus. Ubaga drānās tērpies, viņš aicina cīņā tautu pret tās apspiedējiem. Ramzesa mazdēls un faraona vienīgais mantinieks Hors svārstās starp abām konfliktā pretnostatītajām grupām. Būdams Jetro skolnieks, viņš skaidri saredz un izprot netaisnību, ko bagātie nodarījuši tautai. Jetro aicina Horu kļūt par valdnieku mirstošā Ramzesa vietā, aicina atteikties no savas personiskās laimes, no Berenikas visas tautas labā. Taču Ramzess noteicis, ka Horu par savu mantinieku neatzīs, ja viņš neatteiksies no priesterienes. Cildeni drāmā ievijas Berenikas tēls. Upurēdama savu dzīvību, viņa izglābj Horu no nāves, ko tam sagatavojuši priesteri, bet Hors, faraonu dzimtas atvase, nav rūdīts cīņai. Priesteru viltība to pieveic, un Hors iet bojā. Ar to pateikta doma, ka tauta savu brīvību var iemantot tikai cīņā, nevis sagaidīt to no «laba valdnieka». Lai lugu komponētu, tajā bija nepieciešams veikt dažus īsinājumus. 1921. gada pavasarī ar šādu lūgumu Jānis Mediņš ieradās pie Leona Paegles. Abiem — gan komponistam, gan arī dzejniekam — toreiz bija 31 gads; abi viņi ar savu mākslu bija jau plaši pazīstami sabiedrībā. Kā revolucionārais dzejnieks un kreisais sabiedriskais darbinieks Leons Paegle sevišķi populārs bija jaunatnes vidū. Kad Leons Paegle libreta variantu bija izveidojis, mūzika tapa atri — sešu mēnešu laikā. 
Teksta dramaturģija atbilst klasiskās operas libretu dramaturģijas principiem. Operas saturs un dramaturģiskā uzbūve īsumā ir šāda. 
Pirmais cēliens — galvena personāža un drāmas pamatgrupu ekspozīcija. No tempļa kalpoņu sarunām jau pašā sākumā kļūst saprotams, ka priesteriene Berenika iemantojusi faraona Ramzesa nelabvēlību. Nevarēdams Berenikai piedot, ka tā atteikusies būt viņa sieva, bet iemīlējusi princi Horu, Ramzess pavēlējis upurēt Nīlai Berenikas un Hora bērnu. 
Parādās arī pati Berenika, visa vēl neseno pārdzīvojumu varā. Monologā atklājas viņas ciešanas un mīla pret Horu. 
Negaidot no ceļojuma atgriežas Hors. Plašais dueta skats ir saviļņojošā mīlas atklāsme. Klausītājs uzzina arī par ēģiptiešu tautas postu, ko savā ceļojumā vērojis Hors. Viņa pienākums ir palīdzēt tautai. Uzklausīdams Jetro un Berenikas pamudinājumu, Hors atvadas. Berenika nu paliek gluži viena, viņas ciešanu nasta kļuvusi vēl smagāka. 
Otrais cēliens — drāmas samezglojums. 
Pirmā aina. Hors atkal šaubās par savām spējām sasniegt nosprausto mērķi. Šaubas izkliedēt cenšas ubags Jetro. Pie Hora nāk tauta. Stāsti par postu, kāds valda Ēģiptē, modina Horā vēlēšanos palīdzēt. To novēro kāds no priesteriem. Viņš nolemj Hora nodomus izjaukt. Otrā aina. Nakts. Berenika ir viena templī. Viņa grib izbeigt savu ciešanu pilno dzīvi, kurai nespēj rast piepildījumu. #space Negaidot ierodas priesteri. Berenika dzird, ka dievu vārdā viņi pieņem lēmumu Ramzesa pirmsnāves dzīru laikā pasniegt Horam saindētu vīnu. Viņa cieši apņemas glābt Horu. Trešais cēliens — drāmas kulminācija. Ramzesa pirmsnāves dzīru laikā Horam liek dzert vīnu, lai viņš apreibtu un ātrāk parakstītu savu atteikšanos no Berenikas. Viena no arfistēm, kas dzīrēs atskaņo dejas, ir Berenika. Viņa slepus vēro Horu. Kad svētnīcas kalpone Antipe sniedz Horam kausu ar priesteru sagatavoto indi, Berenika izrauj to princim no rokām un izdzer pati. Berenikas nāve ir visas operas kulminācija. Ceturtais cēliens — drāmas atrisinājums. Berenikas nāve Horu satriekusi. Viņā vairs nav vēlēšanās dzīvot tautas labā. Jetro ar pūlēm gan viņu pierunā tikties ar tautu, jo Ramzesam drīz jāmirst, taču Horu sadzeļ indīgs zirneklis, ko priesteri ielaiduši telpā, un viņš mirst. Pirms savas nāves viņš tautai paziņo jaunas pavēles, kas stāsies spēkā, tikko būs miris Ramzess. Bet notiek brīnums — Ramzess izveseļojas; Hora pavēles paliek neapstiprinātas. 
Ir atšķirība starp drāmas un operas izskaņām. Jetro, sapratis, ka faraonu dzimtas atvase nespēj būt tautas atbrīvotājs, stājas pūļa priekšā pats ar spraigu aicinājumu celties par brīvību. Operā šo rindu nav. Tā izskan ar kori «Cik niecīgas ir ļaužu cerības». Kaut gan visā operas idejiskajā risinājumā tas būtiskas izmaiņas nerada, tomēr pati izskaņa iegūst citu niansi — protests pret notikušo nav izteikts skaļi, klausītājs to izjūt iekšēji. #metonymy
Šodien grūti konstatēt, kādēļ izdarīts šis īsinājums un vai to veicis Leons Paegle pats vai arī Jānis Mediņš. Darba mākslinieciskā un idejiskā vērtība tādēļ necieš. Gluži otrādi — ar mūzikas palīdzību Jānis Mediņš saasinājis operas libreta pamatā esošo idejisko konfliktu, spilgti izcēlis visus tā zemtekstus, modinājis klausītājā protestu pret varmācību. #metonymy
Mūzikas valodas vispārējs raksturojums 
Operas mūzikas valoda konsekventi veidota pēc muzikālās drāmas principa. Tai ir nepārtraukts caurviju risinājums. Atsevišķie, caurkomponētie dziedājumi cieši iekļaujas plaši veidotajos skatos. Operā nav ansambļu, kuros divas vai vairākas personas dziedātu vienlaikus. Darbība risinās dialogu un vairāku personu atsevišķu repliku veidā. Solistu partijās galvenais izteiksmes līdzeklis ir melodizētais rečitatīvs. Tikai pāris dziedājumu ir ar plastisku, plūstošu melodisko līniju (Berenikas dziesma «Es jūra, tu pērle», Virspriestera himna saules dievam Ra ar ēģiptiešu himnas tekstu). Pie noapaļotiem dziedājumiem jāpieskaita arī Dzīru dziesma un Tempļa kalpoņu dziesma korim. Koru loma operā samērā neliela, kaut gan konflikts galveno personu starpā izraisās tieši tautas dēļ. Tauta šajā darbā nav aktīva cīnītāja, bet gan pasīva žēlastības lūdzēja, tādēļ arī autoram nav bijis loģiska pamata tās lomu īpaši pasvītrot. Par tautas postu un bēdām klausītājs uzzina no galveno varoņu un atsevišķu tautas pārstāvju (Karavīra, Zemnieka, Ebreja) stāstījumiem. Tādējādi operu «Dievi un cilvēki» žanriski varētu dēvēt par filozofiski psiholoģisku drāmu. Jāņa Mediņa māksla, kas bāzēta uz klasisko principu pamata, droši sniedzas to izteiksmes līdzekļu sfērā, kas mūsu gadsimta pirmajos divos gadu desmitos sastopami arī laikmeta lielāko opermākslas korifeju — Džakomo Pučīni, Riharda Štrausa, Leoša Janāčeka daiļradē. Tādējādi tā ir tipiska mūsu gadsimta mūzika — izcili talantīga, ar intensīvu māksliniecisku nervu un visām raksturīgākajām sava laikmeta operas dramaturģijas iezīmēm. Minēsim kaut dažas. 
Divas galvenās izteiksmes sfēras — vokālā un instrumentālā — ir sintezētas vienotā, elastīgā mūzikas stilā, kas izaudzis kā ilgstošas mūzikas mākslas (simfoniskās un vokālās) attīstības rezultāts un ko Jānis Mediņš lieto ar lielu profesionālu meistarību. 
Šim stilam raksturīgs tas, ka solista balss kopējā simfoniskajā risinājumā tiek iekļauta ļoti organiski, tematiskajam materiālam brīvi pārejot no instrumentālajām uz vokālajām balsīm vai arī vokālajai melodijai pārejot krāsu bagātajā orķestra audumā. Atbilstoši tam elastīga izveidojusies arī operas harmoniskā valoda, kur autors brīvi rīkojas ar tonalitātēm, pārkausējot vienu tonalitāti otrā un bieži izvairoties parādīt toniku tās pamatveidā. 

Līdzīgi tematiskajam materiālam, arī harmonijai autors devis kompaktu vienotību, plaši izmantojot ērģeļpunktus ar interesantiem uzslāņojumiem, bagātīgi pielietojot lineārās harmonijas principu, ievijot polifonijas elementus dominējošajā akordu salikumā un otrādi. #space

Operas muzikālajā dramaturģijā noteicošais ir vadmotīvu princips, ko autors izmanto tajā izteiksmes līdzekļu sistēmā, kas raksturīga 20. gadsimta mākslai, it īpaši tam opermūzikas virzienam, kas pretendē uz simbolismu (R. Strauss, K. Debisī). Arī «Dievu un cilvēku» personāžs un tēlu grupas tvertas ar simbolisku nozīmi. Tas [vadmotīvu princips] jūtami atbalsojas arī J. Mediņa lietoto vadmotīvu loģikā, kas simbolizē operā sastopamās parādības, galvenos darbojošos spēkus. Tikai atšķirībā no Rietumeiropas simbolisma, kam šajā laikā jau raksturīga attālināšanās no sabiedriski nozīmīgām tēmām un kas jau pāraudzis ekspresionismā (atsevišķu cilvēku psiholoģiskās pasaules saasināts atspoguļojums), Leona Paegles un līdz ar to arī Jāņa Mediņa simbolismam piemīt sabiedriski nozīmīga aktivitāte, revolucionāras enerģijas potenciāls. Tādējādi šim darbam raksturīgas tās progresīvās simbolisma tendences, ko pārstāv Strindberga, Ibsena, bet īpaši Bloka un Gorkija agrīnie literārie darbi.1 
«Dievu un cilvēku» vadmotīvu dramaturģija un tātad galvenā muzikāli idejiskā slodze uzticēta orķestrim. 

Balstoties uz vadmotīvu tematiskā materiāla, orķestra partija attīstās ar plaši simfonizētu elpu un tajā pašā laikā atbilstoši simbolisko drāmu specifikai — detaļas iezīmētas ar operiski plašiem otas vilcieniem. #space

Ne tikai atsevišķiem tēliem un to izjūtām, ne tikai tēlu grupām, kas simbolizē galvenos pretspēkus — tautu un apspiedējus, bet bieži vien arī atsevišķām epizodēm autors atrod īpašu muzikālu raksturojumu. Arī tad, ja dotā epizode ar centrālajiem vadmotīviem nav tieši saistīta, bet izteic kādu visai nozīmīgu starpposmu drāmas kopējā risinājumā (II cēliena 1. aina — Karavīra, Zemnieka, Ebreja stāstījumi Horam). Valdošais muzikālais tēls aizvien ir noturīgs pa lielākai daļai visa dotā posma robežās. #space Nekad tas nav statisks, neatkārtojas mehāniski, bet risinās attīstībā, kas visbiežāk ir sekvenču veidā. Bieži vienkopus sastopami vairāki muzikālie raksturojumi (I cēliena fināls). Dažreiz motīvs parādās arī kā atkārtota, ostinēta figūra (II cēliena 2. aina — priesteru sazvērestība). 

Dramaturģijas galveno līniju muzikālais risinājums. 
Pozitīva sfēra 
Jau pirmajā cēlienā, operas ekspozīcijā, sastopamies ar visiem nozīmīgākajiem vadmotīviem, kam operas tālākajā gaitā ir caurviju attīstība. Tā, piemēram, visa operas priekšspēle izriet no skaņdarba galvenās muzikālās pamatdomas. Gan satura nozīmes, gan arī rakstura dēļ to varētu nosaukt par brīvības sauciena tēmu. Tā cieši saistīta ar Jetro tēlu, bet bieži parādās arī cita pozitīvās sfēras personāža — īpaši Hora un Berenikas dziedājuma orķestra balsīs, kad runa ir par tautas brīvību. Priekšspēle sākas tieši ar šo brīvības sauciena tēmu. 

Tas ir ļoti vienkāršs motīvs, kas ietver tikai vienu intonāciju — atkārtotu lejupejošu, tad augšupejošu sekundu. #space

Raksturīgu kolorītu tam piešķir minora pazeminātā otrā pakāpe un svārstīgums starp minoru un paralēlo mažoru (frīģiskā-miksolidiskā skaņkārta): #space

Ar šo brīvības sauciena tēmu, idejisko pamatdomu (do minorā) opera arī klusināti izskan. Šai tēmai ir liela dramaturģiska nozīme operas I un IV cēlienā. Šajā saucienā ietverts spēks, kas pamodina Horā vēlēšanos kalpot savai tautai — operas dramaturģijā tas ir darbības rosinātājs. #space Spilgti iezīmējas sauciena iedarbības spēks, piemēram, I cēlienā Berenikas un Hora mīlas dueta skatā. Hors atkārtoti dzird Ubaga balsi: «Hor, tautas tevi gaida,» — kam orķestrī līdzās skan brīvības sauciens. Tas salauž Hora pasīvo tieksmi kavēties personiskā laimē un mudina viņu ziedoties verdzinātās tautas labā. Kad Hors uz brīdi zaudē apņēmību, pienākumu viņam atgādina pati Berenika, — tādēļ brīvības sauciens atskan kopā ar viņas vārdiem: «Ej, atvieglini nastu nesējus.» 

Šī vadmotīva otra dramaturģiskā arka veidojas IV cēlienā. #space

Brīvības sauciena tēma dominē plašā skatā kopš tā momenta, kad, būdams jau tuvu nāvei, Hors izdod pavēles, ar kurām tiktu atvieglināts tautas smagais jūgs. Tā ieskanas pie vārdiem: « .. . lai tautas zin, ka Hors ir valdījis.» Visas operas priekšspēles burtisks atkārtojums izskan IV cēliena Jetro dziedājuma fonā: «To zini, Hor, ka šinīs pavēlēs ir tava vārda nemirstoša slava.» 
Jetro tēls operā ir pozitīvās idejas iemiesojums, bet bez spilgtas emocionalitātes. Arī brīvības sauciena motīvs, kas cieši saistīts ar šo tēlu, būtībā ir sauciens, kurā ietverta vīrišķīga griba, spēks. #space #gender Motīvu it kā raksturo paša Jetro vārdi, kurus tas saka par Horu: «Mums dzelzi vajaga, tas bij no trausla koka.» 
Operas spilgtākais emocionālais spēks toties ietverts Berenikas muzikālajā raksturojumā, kas ir daudzšķautņains, ar plašu dramaturģisku nozīmi. Berenika ir cildens cietējas tēls, kuru pretēji Horam ciešanas nesalauž, bet dara stipru, lai nestu upuri tautas labā, lai ziedotu dzīvību tautas brīvības nesējam Horam. 
Pirmajā cēlienā, Berenikai uznākot, skan hromatiski lejupslīdošā, elsām līdzīgā Berenikas ciešanu tēma: #space

Šī tēma I cēlienā ievada Berenikas monologu, kurā varone atklāj visu sava likteņa traģēdiju. Tūlīt aiz tās parādās arī otra Berenikas tēma, kuras melodija iezīmējas ar plašu elpu, lejupejošu viļņveidīgu līniju, sinkopēm, harmoniskām aizturām. #space

Tas ir spilgti traģisks, emocionāli spēcīgs mūzikas tēls.

Berenikas pirmā monologa mūzika visa izaug no abiem šiem vadmotīviem: ciešanu tēma skan monologa ievadā un izskaņā, bet pats monologs — viss stāstījuma dramatiskais kāpinājums un spēcīgā kulminācija izaug no Berenikas traģēdijas tēmas. #space

Abām šīm tēmām ir tikpat liela nozīme arī Berenikas monologā tempļa skatā (II cēliena 2. ainas sākumā), tās parādās arī trešajā Berenikas monologā — viņas nāves skatā (111 cēliena beigās). Berenikas muzikālajam raksturojumam ir liela nozīme arī plašajā dueta skatā ar Horu (I cēlienā), kas veido skaistākās muzikālās lappuses operā. Šeit ieskanas vēl trešā Berenikas tēma — mīlas tēma, kas cieši saistīta arī ar Horu. Šis mūzikas tēls ir vienīgais gaišais vadmotīvs operā un pēc sava rakstura un uzbūves tuvu sasaucas ar Čaikovska liriskajām tēmām (piem., mīlas tēma no op. «Pīķa dāma»), taču, bez šaubām, kopība ir tikai noskaņas un attīstības ziņā. 

Šī tēma pirmoreiz parādās dueta skatā Hora dziedājuma fonā pie vārdiem “kā Nīlas lil’jas, bālas, maigas, es tevi savos skatos aproku”, bet intonācijas parādās jau pašā skata sākumā, Berenikai traucoties Horam pretī.
Operas tālākajā gaitā šī tēma mēdz parādīties tikai kā gaišu atmiņu tēls, kā apskaidrota laimes ilūzija, tādēļ saistās ar zināmu melodramatismu. Šādu sava rakstura ievirzi mīlas tēma gūst jau pirmā cēliena izskaņā, kad Berenika, atvadījusies no Hora, vēl iztālēm dzird viņa balsi. 

II cēliena 2. ainā Berenikas monologa izskaņā šī tēma dzidra, klusināta, augstā reģistrā pavada Berenikas rečitatīvu: #space

“Es tagad eju, paliec, paliec sveiks!” Līdzīga loma mīlas tēmai ir arī Berenikas III cēliena monologā, skanot kopā ar Berenikas pirmsnāves vārdiem “…sauli, sauli nes sejā, skani saldā dzīru dejā”. Trešā cēliena izskaņā, pēc Berenikas nāves, šī tēma turpretī izskan kā patētiski traģiska apoteoze.

Berenikas tēls ir viens no emocionāli dziļākajiem un skaistākajiem latviešu operu literatūrā. #space

Autors viņai devis arī skaistu, lirisku dziesmu “Es jūra, tu pērle”, kuras mūzikai I cēlienā ir nozīmīga dramaturģiska loma. Dialoga skatā ar Horu Berenika to dzied kā bijušās laimes atgādinājumu. Kad Hors tiek aicināts projām, viņa dziesmu uzsāk vēlreiz, cenšoties Horu uz brīdi aizkavēt. Bet uz cēliena beigām tai, līdzīgi mīlas tēmai, jau ir reminscences raksturs.

Tas ir dziedājums, kura melodiskais materiāls uzticēts vienīgi balsij, orķestri atstājot pavadītāja lomā. Tādēļ arī savā laikā šī dziesma tika uzlūkota kā vienīgais īstais dziedājums operā. 

Bez aplūkotā materiāla, kas operā saistās ar pozitīvo varoņu raksturojumiem un kam ir plašāka dramaturģiska nozīme, pirmajā cēlienā tiek eksponēti arī negatīvās sfēras vadmotīvi.
Ar nesaudzīgu asumu Leons Paegle tēlojis Senās Ēģiptes varenos – dievu kalpus – priesterus, kas nevairās ne no kādiem līdzekļiem, lai tautu turētu tumsībā, bet faraonu –savā pakļautībā. Viss ļaunums, pret kuru cīnās drāmas un operas varoņi, nāk no šiem priesteriem. 

Mūzikā tas tverts nelielā drūmā vadmotīvā, kas pirmoreiz raksturīgi parādās zemā reģistrā, uz tremolo fona: #space

Līdzīgi melnam pavedienam, šis motīvs caurauž visu operu, asi kontrastējot ar gaišajiem tēliem. 

Visdažādākos variantos, nokrāsās, reģistros tverts, tas vienmēr viegli pazīstams ar savām iezīmīgajām intonācijām — hromatiski lejupejošo virzību, kuru vidū pārtrauc pamazinātās kvintas gājiens. #space

Ļauno tēlu vadmotīvu sfērai pieder arī otrs priesteru vides raksturojums — Virspriestera tēma, kas operā gan neparādās bieži, toties savu muzikālo piepildījumu gūst himnā saules dievam Ra, kur tēma skan Virspriestera vokālajā partijā. #space Pirmo reizi Virspriestera motīvs ieskanas šī dziedājuma priekšspēlē, polifoniskā apvienojumā ar priesteru vadmotīvu: 

Abas šīs tēmas ciešā apvienojumā parādās arī tempļa skata II cēliena 2. ainā. #space
Pie negatīvo personāžu sfēras operā pieder arī faraons Ramzess, kas raksturots ar priesteru vadmotīvu. Tādējādi mūzikas autors priesterus un Ramzesu ar vadmotīvu palīdzību apvienojis kopējā grupā, saliedējot šo pretspēku monolīti vienotā mūzikas izteiksmē. 
Priesteru motīvs kā atgādinājums ievijas gan Berenikas, gan arī Hora mūzikā, ikvienā operas dramaturģiski nozīmīgākā epizodē. 
Raksturīgi, ka svārstīgajam Hora tēlam operā nav savas konsekventi vienotas caurviju tematikas. Viņam nav plašāku nozīmīgāku monologu, kādi doti Berenikai, viņam nav arī vadmotīvu, kas tēlu pavadītu cauri visai operas darbībai. Šajā ziņā tēls mazāk interesants. Atsevišķas muzikālās dramaturģijas iezīmes Horam tomēr ir. Tās ir tēmas, kas atbilst Hora dvēseles stāvoklim attiecīgajā darbības momentā un kas atkārtojoties dažkārt gūst arī plašāku attīstību. 

Tā, piemēram, skatā ar Galma kungu (II cēliena 1. ainā) parādās motīvs, kas kļūst noteicošs plašākā mūzikas posmā. Ar saucienam līdzīgo augšupejošas oktāvas intonāciju un tās viļņveidīgo, līgano atslābumu tas gūst austrumniecisku noskaņu. #space

Beigās šī Hora tēma kontrapunktiski apvienojas ar brīvības sauciena tēmu, jo pēc Jetro aicinājuma Horam gaidāma saruna ar tautu. 

lezīmīgs muzikāls raksturojums Horam dots arī ceturtajā cēlienā, kas tēlo to dziļo grūtsirdību, kādai Hors ļāvies pēc Berenikas nāves. #space

Pēc kārtas melodiski lejupejošās mazās sekundas, palielinātas kvartas un atkal mazas sekundas intonācijas piešķir tēmai šo bezcerīgo, vāgneriski tristānisko raksturu. #space
#reph

No grūtsirdības Horu atkal pamodina Jetro, taču Hors nespēj dot brīvību tautai, viņš iet bojā un līdz ar viņu arī visi viņa labie nodomi, uz kuriem tauta veltīgi bija cerējusi. 
Pēc līdzīga principa vietēja rakstura vadmotīvi parādās un attīstās arī citos plašākos operas skatos. Piemēram, priesteru skatā templī, kur priesteri slepus kaļ savus nodevīgos plānus, parādās tēma, kuru varētu dēvēt par nodevības tēmu un kura ar savu attīstību muzikāli aizpilda ļoti plaši izvērsto skatu. 

Šādos skatos komponists atklāj savu apbrīnojamo meistarību un neizsmeļamo simfoniķa fantāziju. #space

Tomēr nevar noliegt, ka bieži vien šie dialogi un skati ir pārlieku gari. Leona Paegles valoda ir tēlaina, emocionālām niansēm un poētiskiem salīdzinājumiem bagāta, taču operā, kur to visu var dot mūzika, teksts varēja būt ievērojami lakoniskāks. Operā ir dažas sadzīves rakstura epizodes, kas ar drāmas pamatdarbību tieši saistītas nav un ko komponists interesanti iekrāsojis austrumnieciskos toņos. Tajā pašā laikā tās [operas epizodes] muzikāli cieši saaug ar operas kopējo risinājumu. 
Tā, piemēram, tieši pēc priekšspēles operā skan vienkāršs, trijdaļu formā veidots, melodiski pievilcīgs sieviešu koris, ko dzied svētnīcas meitenes, kaisot lotosa ziedus. 
Kora gaišajam kolorītam nedaudz arhaisku nokrāsu piešķir kvintas tā pavadījumā. Šī kora atkārtojums veido ietvaru plašam tempļa kalpoņu skatam. Tādējādi ar viena muzikālā materiāla palīdzību komponists panāk kompaktu formas vienotību plašākam mūzikas posmam. Šādu reprizējuma paņēmienu operā sastopam jo bieži, un tas ir raksturīgs 20. gs. operkomponistu daiļradei. 
Savdabīgu arhaisku elpu komponists pratis piešķirt tempļa rituāla skatam 1 cēlienā — priesteru lūgšanai saules dievam Ra, lai slimais faraons Ramzess atveseļotos. Šo skatu uzsāk jau agrāk minētais Virspriestera dziedājums, kam seko koris — «Stiprs ir Ra, bez spēka ļaunais». 

Skatu, kas dramaturģiski un muzikāli ir operas negatīvā spēka ekspozīcija, atkal abpusēji ietver viens muzikālais materiāls — priesteru tēma, kamēr pats skats balstās uz Virspriestera dziedājuma tematisko materiālu. #space

Tajā pašā laikā autors mūziku kolorējis, izmantojot tādus paņēmienus kā minora tonalitāšu blakusnostatījumu mazās tercas attiecībās, dabisko minoru, kurā pasvītrotas kvartu-kvintu intonācijas un šo intervālu harmoniskās saskaņas īpatnības. #space

Šādi kolorēta ir arī trīsdaļīgā Berenikas dziesma no pirmā cēliena. 
Dziesmā Nīlai, kuru otrā cēliena sākumā Galma kungs lasa priekšā Horam, komponists izmantojis runātu tekstu. 

Orķestris kolorēts ar oktāvu un kvintu ērģeļpunktiem, ar atkārtotu motīvu paralēlās kvartās. #space

Te parādās arī otrs motīvs, no kura ritma un intonācijām skata tālākajā attīstībā izaug Hora vadmotīvs (sk, nošu piemēru 138 lpp.). #space

Hora skatā ar tautu iezīmīgi ir Kareivja, Zemnieka un Ebreja dziedājumi, kuriem komponists katram devis savu īpašu mūzikas tēlu. 
Trešajā cēliena faraona pirmsnāves dzīru aina orientālo kolorītu komponists izteicis plašajā deju skatā un dzīru dziesmā. 
Abus — deju un kora skatus saista ritmiska, harmoniska un intonatīva kopība. Bez tam muzikālā ziņā šie skati nav izolēti no apkārtējās darbības, bet cieši ar to saaug. #space

To ritms un intonācijas ieskanas jau iepriekš notiekošās darbības fonā, kā arī sekojošajā spraigi kāpinātajā turpinājumā — III cēliena traģiskajā finālā, Berenikas pirmsnāves monologā. #space

Deja šeit ieskanas kā apskaidrota reminiscence. 

Tikko aplūkotā skata muzikālais saistījums ar tam apkārtesošo skatu mūziku ir viens no spilgtākajiem piemēriem, kas atklāj komponista prasmi elastīgi saliedēt, muzikāli sacementēt skatus, žanriskas nozīmes motīvus (deja, dzīru dziesma), dažkārt pārvēršot par psiholoģiski izteiksmīgiem zemtekstiem dramaturģiski nozīmīgos operas mezglu punktos. #space

Pats galvenais šāds mezgla punkts — operas traģiskā kulminācija — ir Berenikas nāves skats, kas muzikāli atspoguļots viņas plašajā pirmsnāves monologā. #space

Šis monologs atgādina mierīgu un dziļu upes lejasteci. No strautiem un strautiņiem uzkrājusi savus ūdeņus, tā lēni un nenovēršami tuvojas savas gaitas beigām, lai saplūstu ar jūras ūdeņiem. Ar savu nāvi izpirkdama Hora dzīvību, Berenika atklāj priesteru nodevību, savu personisko traģēdiju un apskaidrotā mierā atvadās no dzīves. Operas cildenākais tēls kļuvis par upuri dieviem, kuru vārdā nu triumfē zemiskums. Izraisot klausītāja līdzjūtību Berenikai, autori izteic sava darba humānisma ideju. 

Viens pēc otra monologa fonā orķestrī izaug operas galvenie vadmotīvi, satek visi dramaturģiskā konflikta pavedieni. #space

Berenikas monologs ir sevišķi interesanta visas operas tematiskā pamatmateriāla kvintesence. 

Pirmizrāde un kritikas atsauksmes 
Operas «Dievi un cilvēki» pirmizrāde notika 1922. gada 23. maijā. To recenzējuši J. Graubiņš, J. Sudrabkalns, B. Valle, J. Sproģis u. c. 
Var pievienoties recenzentu kopējai domai, ka, neraugoties uz lugā paveiktajiem īsinājumiem, opera tomēr iznākusi par garu. Raksturīgi tomēr, ka neviens no autoriem darbu nav analizējis un vērtējis kā pretspēku cīņas idejas iemiesojumu. Jādomā, ka prese nevēlējās pievērst sabiedrības uzmanību šim faktam. Līdz ar to nekur nelasām arī mūzikas dramaturģijas analīzi. Tādējādi darba vērtējumā sastopamies ar nebūtisku detaļu nozīmes pārspīlējumiem, kamēr pats būtiskākais — asos pretmetos veidotā mūzikas dramaturģija nekur nav atspoguļota. Neredzēdami vai arī negribēdami redzēt, ka aiz Ēģiptes kolorīta slēpjas aktuālas revolucionārā laikmeta idejas, autori gan pārmet Jānim Mediņam, ka viņš uzņēmies rakstīt operu par tematiku, kas latviešu klausītājam it kā esot tāla un sveša, gan arī to, ka «ēģiptiskas operas kvintesence» esot Dž. Verdi opera «Aīda», tādēļ Mediņam nepavisam nav bijis izdevīgi pievērsties šim sižetam. #space
Runājot par operas mūziku, visi recenzenti kā viens atzīmē Jāņa Mediņa mūzikas maksimālo piesātinātību, disonanču pārpilnību un «trokšņainību», kas, operu klausoties, nogurdinot klausītāju. #musicae

Jānim Mediņam pārmeta pārliecīgu noslieci modernisma virzienā, neprasmi rīkoties ar orķestri, #space

kaut gan šodien izkristalizējies uzskats, ka Jāņa Mediņa instrumentētāja talants ir bijis neparasti spilgts. Tomēr toreizējās Rīgas mūzikas speciālistu un klausītāju attieksmi pret operas mūziku var saprast, jo mūzikas dzīve un klausītāju uztvere vēl neelpoja līdzi 20. gadsimtam, bet kavējās 19. gadsimta mākslā. Tas ļoti skaidri, poētiski un ar atklātu patiesīgumu izteikts Jāņa Sudrabkalna vārdos: 
#rigensis
«Vāgneriskās un pēcvāgneriskās .. . harmonijas noslīpējušās tālāk, noberzušās šai meklētāja jaunradīšanas nemierā tik asas kā akmeņu šķeltnes jūras viļņos. Cilvēkam, kurš pieradis pie Čaikovska, Verdi utt., cilvēkam, tā sacīt, ar basam kājām, grūti staigāt pa šīm griezīgajām disonanču šķautnēm. . . Un, kad priekšā iznirst kāda gludāka vietiņa, kur solis drošs, viņš jūtas tik noguris, ka nepavisam neatpūšas. . . Nekādas atonālisma tendences, nekādi viskrasākie jauninājumi modernā mūzikā nenogurdina tā kā nemitīgā lielā straumē pludinātā Jāņa Mediņa mūzika . . »

Tomēr tas viedoklis, kādu savās recenzijās par operas «Dievi un cilvēki» mūzikas objektīvo vērtību izteikuši tālaika profesionālie kritiķi, atbīdot malā subjektīvo noskaņojumu un pielietojot nekļūdīgo mākslas progresa un profesionālas pilnvērtības mērauklu, visur runā par labu Jāņa Mediņa mūzikai. Jēkabs Graubiņš raksta: 
#rigensis
«Mediņa mūziku klausīties patīk tās neliekuļotās iejūsmas deļ, kura nekad neatstāj komponistu. Patīk novērot komponista drosmi, ar kādu tas meties iekšā dažādu jaunu harmoniju pasaulē, ar kādu bezbēdību rada disonanšu haosu un cik asprātīgi šajos haosos atkal nodibina kārtību un simetriju. Šī drosme ir nepieciešama, ja komponists negrib tikai atdarināt veco un pastāvošo, bet meklē savai individualitātei vispiemērotākos izteiksmes līdzekļus.»2 

Lai gan profesionālie mūziķi un kritiķi atzina Jāņa Mediņa mūzikas vērtību, veltījot tai daudz labu vārdu, klausītāju subjektīvā attieksme pret mākslu (un tāda tā ir vienmēr) nespēja tikt pāri savas uztveres robežai, kas, kā jau J. Sudrabkalns atzina, nepārsniedza 19. gadsimta romantismu. #space

Līdz ar to Jāņa Mediņa operai «Dievi un cilvēki» 20. gadu sākumā klausītāju un sapratēju loks varēja būt visai ierobežots. Teātris jau pēc 7. izrādes pasteidzās jauno operu noņemt no repertuāra. Par iemeslu tam bija valdošo politisko partiju antipātijas pret Leonu Paegli, recenzentu pretrunīgās atsauksmes, kā arī publikas sākotnējā operas muzikālās koncepcijas būtības neizpratne, jo no kritikām to izlobīt nebija iespējams. #space

Tagad saprotams, ka pilnvērtīgs nav bijis arī operas uzvedums, kaut gan toreizējā kritika atzinusi, ka tā mākslinieciskais līmenis bijis pietiekami augsts. #upisgood #space

Protams, operas autors Jānis Mediņš pie diriģenta pults darīja visu, lai muzikālais iestudējums sasniegtu savu iespēju maksimālo robežu. Kā var spriest pēc dekorāciju skicēm, augsti profesionālas mākslas vērtība bijusi arī Oto Skulmes dekorācijām. #upisgood #space Šaubas tomēr izraisa režijas darbs. Šajā simboliski tvertajā, domu piesātinātajā darbā, kur skatuviskās darbības nav daudz, nosacītības pakāpe ir sevišķi augsta. Simbolisms opermākslā ienāca ar padziļinātām prasībām pret režiju un operas scenogrāfisko pusi. #space Bet 20. gadu sākumā tieši režijas jautājums Nacionālajā operā bija vissāpīgākais. #dysphemism Operas režisoru vispār nebija. Šo vietu aizpildīja Ērihs Lauberts — pieredzējis aktieris un dramatisko teātru režisors, turklāt ar zināmām praktiska mūziķa iemaņām (vijoļspēlē). Bet operas žanrs, tā dramaturģijas specifika viņam bija sveša. Daudz palīdzēja vadošo solistu aktiera meistarība, kas bija gūta jau agrāk, strādājot dramatiskajos teātros. «Dievu un cilvēku» uzvedumā bija nodarbināts gandrīz viss operas personāls. Galvenās lomas bija uzticētas Olgai Pļavniecei (Berenika), Rūdolfam Bērziņam (Hors), Jānim Niedram (Jetro), Ādolfam Kaktiņam (Ramzess). 
* * * 
Pagājusi puse gadsimta kopš šīs operas uzveduma. Kad 1968. gada decembrī vairāki tās dramaturģiski nozīmīgākie fragmenti tika iestudēti, lai uzvestu televīzijā raidījumu ciklā «No latviešu operas vēstures», gluži negaidot atklājās mūzikas lielā mākslinieciskā vērtība, dramaturģiskā noteiktība un konflikta muzikālā skaidrība. Pārsteidza arī instrumentācijas krāšņums un skaņdarba emocionāli piesātināto melodiju skaistums. Puse gadsimta radikāli pārvērtusi muzikālo uztveri, analītisko attieksmi pret mākslas darbu. 

Šodien Leona Paegles un Jāņa Mediņa operu ieraugām kā augstvērtīgu latviešu klasiskās mākslas paraugu. #upisgood #space

Ir pienācis laiks celt to [operu] dienas gaismā. 
Protams, ka darba pilnskanīga atzīšana un novērtējums var būt tikai kopā ar labu, mūsdienu mākslai atbilstošu uzveduma koncerta vai, vēl labāk, augstvērtīgas režijas izrādes veidā. #upisgood #space

1 Sudrabkalns J. Dievi un cilvēki. — «Latvijas Vēstnesis», 1922, 30., 31. maijs. 2 Arnolds. J. Mediņa opera «Dievi un cilvēki». — «Brīvā Zeme», 1922. 27., 29. maijs. 


33 “Latviešu Mūzika” nr. 10 (1973) | V. Briede-Bulavinova
JĒKABS VĪTOLIŅŠ — JUBILĀRS 
Šogad mākslas zinātņu doktors Jēkabs Vītoliņš atskatās uz 75 dzīves gadiem (dz. 1898. gada 5. augustā). No tiem vairāk mekā piecdesmit veltīti muzikāli sabiedriskai darbībai. Pateicoties spilgtām mūziķa, vēsturnieka un pētnieka dotībām, kā arī lielām un nenogurstošām darba spējām, Jēkabs Vītoliņš devis nozīmīgu ieguldījumu latviešu muzikālās kultūras attīstībā. Viņš patlaban latviešu muzikoloģijā kļuvis par vienu no autoritatīvākajām personībām, kas Padomju Latvijas apstākļos turpina Andreja Jurjāna un Emiļa Melngaiļa darbu folkloristikā un Emīla Dārziņa un Jāņa Zālīša — mūzikas kritikā un publicistikā. Viņa domu rosinošie raksti par aktuāliem latviešu muzikālās daiļrades, republikas mūzikas dzīves, estētiskās audzināšanas jautājumiem iesniedzas daudzos simtos; 

publikācijas latviešu tautas dziesmu novadā ieguvušas Vissavienības un arī starptautisku nozīmi; #space

latviešu folkloras izdevumi, kas tiek realizēti Jēkaba Vītoliņa vadībā, ir līdz šim fundamentālākie uz progresīvas metodoloģijas pamatiem balstīti darbi. #space

Lieli ir jubilāra nopelni «Latvijas mazās enciklopēdijas» izdevuma tapšanā, daudzu teorētisku krājumu un mācības līdzekļu sastādīšanā un rediģēšanā, latviešu mūzikas vēstures uzrakstīšanā. Plaši pazīstams ir viņa pedagoga un lektora darbs. Jēkaba Vītoliņa ierosmē radušies daudzi latviešu vidējās muzikologu paaudzes darbi. Jubilārs turpina aktīvu, nozīmīgu radošu darbu. Viņa līdzšinējie sniegumi guvuši plašu sabiedrības atzinību. Republikas valdība piešķīrusi Jēkabam Vītoliņam Nopelniem bagātā mākslas darbinieka goda nosaukumu. Atzīmējot ievērojamā latviešu mūzikas zinātnieka 75. gadskārtu, «Latviešu mūzika» publicē Jēkaba Vītoliņa audzēknes muzikoloģes Silvijas Stumbres «Atmiņu skices» un paša jubilāra pētījumu «Latvijas XVII un XVIII gadsimta mūzikas kultūras attīstības pretmeti». 


34 “Latviešu Mūzika” nr. 10 (1973) | S. Stumbre
Silvija Stumbre 
ATMIŅU SKICES 
Laiks ir nesaudzīgs. Arī es tagad varu teikt, ka pazīstu Jēkabu Vītoliņu jau daudzus, daudzus gadus. 
Jau skolnieces vecumā kā jūsmīga mūzikas mīļotāja zināju Jēkabu Vītoliņu, tāpat kā pazinu pazīstamo dziedātāju, diriģentu, komponistu un citu ievērojamāko mūziķu vārdus. Jēkabu Vītoliņu bieži dzirdēju radiopārraidēs, kad līdzenā, tenorāli tembrētā balsī viņš stāstīja par programmās ietvertajiem skaņdarbiem. 

Šiem regulārajiem komentāriem katrā ziņā bija liela un svētīga nozīme klausītāju muzikālās izpratnes paplašināšanā. #space

Tie toreiz, pirmskara gados, noteikti ietekmēja arī manu attieksmi pret nopietno mūziku: ļoti iemīļoju simfonisko mūziku. Īpaši patika, kā Jēkabs Vītoliņš stāstīja un programmas izdevumos arī rakstīja par franču impresionistu darbiem, gleznainiem vārdiem iztēlē uzburdams īpašās krāsas un noskaņas, kādas piemīt tikai šiem skaņdarbiem. Šķiet, ka vissvarīgākais, kas atstāja iespaidu šajos radiokomentāros un anotācijās, bija Jēkaba Vītoliņa spēja radīt ap šiem skaņdarbiem mākslas neikdienišķības oreolu. Viņa vārdi nebija vienmuļi, tajos nedzirdēja standartfrāzes. Vijīgā un vieglā, literāri nevainojamā valoda pilnībā atspoguļoja Jēkaba Vītoliņa individualitāti. 
Vienu reizi Jēkabu Vītoliņu redzēju arī diriģējam. Tas bija skolā. Toreiz mācījos 2. Valsts (tagad Zentas Ozolas) vidusskolā. Pavasarī tur notika kāds plašāks skolu koru mēģinājums. Zālē valdīja ne vien karstums, bet arī haoss, jo lielākā daļa skolēnu diemžēl dziedāšanas un arī kora stundas aizvien uzskatījuši par atslodzes brīžiem, veikli izmantojot momentus, kad disciplīnas groži kaut kādu iemeslu dēļ jūtas vaļīgāki. Arī man ar draudzenēm galvenais šajā notikumā šķita satraucošā atmosfēra, kādu zālē izraisīja citu skolu koru ierašanās. Mēs maisījāmies starp dziedātājiem, radot vēl lielāku nekārtību. Šajā jūklī Jēkabs Vītoliņš centās daudzmaz ieviest kārtību, lai varētu sākt dziedāšanu. Vēlāk jau redzēju viņu kora priekšā diriģējam. Koris dziedāja kādu tautas dziesmu, un Jēkabs Vītoliņš to vadīja straujām, bet vijīgām un vieglām, uzsvērti ritmiskam kustībām. Un tad pēckara gados vai katru dienu sastapāmies konservatorijā. Sākumā galvenokārt tikai gaiteņos, kur viņš naca un gāja savā vieglajā, elastīgajā, bet noteiktajā solī, allaž ar ietilpīgu portfeli pie rokas. 1947. gada rudenī, kad atklāja muzikoloģijas nodaļu, biju starp mūsu konservatorijā jaunās specialitātes pirmajiem studentiem. Tagad vai ik dienas tikāmies lekcijās — Jēkabs Vītoliņš mums lasīja Rietumeiropas un pēdējos kursos arī latviešu mūzikas vēsturi. 
Kopš pirmās lekcijas un arī pēc studijām, līdz pat šai dienai, kad mūsu kādreizējais skolotājs ir cienījams mākslas zinātņu doktors, mēs, viņa audzēkņi, neesam lietojuši citu uzrunu kā īso, bet visu izteicošo — profesor! Tātad studiju gadi. Speciālās mūzikas vēstures lekcijas toreiz notika apakšējā stāvā, trešajā auditorijā. Tas bija izdevīgi studentiem, kuri mēdza ierasties pēdējā brīdī. Gadījās arī liktenīgās piecas minūtes nokavēt, bet tas bija sevišķi nepatīkami, jo pirmās lekcijas vienmēr notika pie Jēkaba Vītoliņa. Šķiet, viņš tieši mīlēja agrās stundas un ieradās tajās ar absolūtu precizitāti un to pašu pamatoti prasīja arī no studentiem. 
Tā nu mēs rindā sēdējām, pierakstot lekciju vielu, ko profesors stāstīja, iepretim sēžot pie maza galdiņa, kārtīgās kaudzītēs priekšā nolikdams notis vai konspektu nelielās lapiņas, vienmēr noteikta formāta — pusi no rakstāmpapīra lapas. Uz šādām lapiņām viņš arī vēlākos gados Komponistu savienības sanāksmēs mēdza izdarīt atzīmes, vadot kritikas sekcijas sanāksmes. 
Nereti jau pirms lekcijas bijām sākuši dedzīgi pārrunāt kārtējo intriģējošo gadījumu mūzikas dzīvē. Profesors labprāt piedalījās sarunā un iecietīgi noklausījās mūsu kategoriskos, ļoti bieži iznīcinošos spriedumus. Ja uztrāpījām naglai uz galvas, profesors šķelmīgi smaidīja. Liekas, viņu iepriecināja fakts, ka mēs aktīvi spriedām un dažkārt pat tīri saprātīgi. Mūsu maldīgās pārmērības viņš ar pārliecību koriģēja. Kādu laiku viņš tā ļāva mums izvērsties, bet tad pēkšņi noteica: «Draugi, nu diezgan, jāsāk strādāt!» Gadījās arī tādas lekcijas, kad nopietnā noskaņa pajuka, it īpaši tad, kad profesors pie klavierēm skaidroja kādu skaņdarbu, bet mēs puslokā sēdējām cieši aiz viņa, lai redzētu notis. Profesors stāstīja, savā īpašā veidā uzsitot kādus zīmīgus akordus vai spēlējot tēmas, noslēgumā augstu uzmezdams roku. Šādā situācijā mūs dažkārt sāka mocīt vieglprātīgas smieklu lēkmes. Dažkārt laimējās, kad profesors nepamanīja haotisko noskaņojumu, bet vienmēr tas nebija noslēpjams, un tad viņš bija sašutis. Tieši sašutis, nevis dusmīgs, ironisks vai dzēlīgs. 

Man šķiet, ka profesoram attiecībā pret audzēkņiem nebija nekādu īpašu disciplīnas metožu kā viena vienīga loģiskā — esam labprātīgi te sanākuši, lai dziļi iepazītu tik saistošu zinātni, kāda ir mūzikas vēsture, bet šī procesa traucēšana varbūt pat līdzinājās svētuma zaimošanai. #space

Profesors pats lekcijas lasīja dzīvi, nopietni, it kā bezgala svarīgu pasauli atklājot. Jēkaba Vītoliņa lekcijām būtiskākais bija viņa spēja mūzikas vēstures procesu sniegt plašā kultūrvēsturiskā panorāmā, kopsakarībā ar iepriekšējām, paralēlām un turpmākām parādībām. Viņa domas aptverošais plašums, vēsturiskais domāšanas profils atkal un atkal apliecinājies viņa apcerējumos un pat plašajās recenzijās, kas periodikā veltītas latviešu mūzikas kultūras dzīves nozīmīgākajiem notikumiem, oriģināloperu pirmizrādēm, kora kultūras vai klasiskā mantojuma problēmām. Profesora Rietumeiropas kursa lekcijas padarīja bagātākas, saistošākas tas, ka viņš savos studiju ceļojumos bija daudz saskāries ar mūzikas vēstures pirmavotiem, stāstīja, kā lasījis, turējis rokā, piemēram, Amadeja un Leopolda Mocartu unikālās vēstules, iepazinis Bēthovena simfoniju daudzo melnrakstu variantu lapas — ģēnija radošo moku liecinieces, bijis daudzās vietās, kur dzīvojuši, par saviem principiem virzienu cīņās krituši vai uzvarējuši daudzi mūzikas korifeji. #personification Latviešu mūzikas vēstures kurss kontaktu ar profesoru vērta ciešāku, jo te viela bija tuvāka — saknes vijās vēl gluži līdzās to dienu mūzikas kultūras parādībām. Vēl bija dzīvi vaigā vai darbībā vēroti daudzi tagad jau vēsturei atdoti dižozoli — Alfrēds Kalniņš, Emilis Melngailis, Pāvuls Jurjāns, Rūdolfs Bērziņš un citi, kuru darbošanās latviešu mūzikai tik daudz nozīmēja jau gadsimta sākumā. Ik lekcijā bija izjūtams, cik spēcīgi profesora zināšanas saistās ar viņa paša pieredzi, personiskajiem kontaktiem, līdzdalību daudzos būtiskos latviešu mūzikas dzīves notikumos — kopš 1922. gada vasaras, tātad tieši pirms 50 gadiem, Jēkabs Vītoliņš uzņēmās latviešu mūzikas dzīves parādību aktīva vērtētāja pienākumus, tajā pašā gadā sākās ari viņa kordiriģenta darbība. 
Studiju laikā mums jau par uzdotām tēmām vajadzēja patstāvīgi savākt bibliogrāfiju par mazāk pazīstamiem latviešu mūzikas darbiniekiem, iepazīt materiāla ekscerpēšanu, kā profesors mēdza teikt. Sākumā šis darbs mani nevaldzināja — varbūt tādēļ, ka O. Sepskis, Ā. Ore, E. Vīgners — bibliogrāfijas studiju objekti, galvenokārt divi pirmie — kā komponisti šķita visai neierosinoši. Saskare ar latviešu mūzikas vēsturi vēl neizšķīla vēlamo entuziasma dzirksteli, kaut arī profesors mēdza uzsvērt, cik šāds pētnieciskais darbs būtisks mūsu nākamajai profesijai. Tā, protams, bija dzīva taisnība. Un arī par šīs ekscerpēšanas pievilcību dabūju pārliecināties pēc dažiem gadiem, kad sāku patstāvīgi strādāt pie monogrāfijas par Emili Melngaili un ik jauns materiāls un fakta izraksts no sadzeltējušo lappušu grēdām, papildinot un precizējot jau apjausto ainu, deva vārdos neizsakāmi līksmu gandarījuma sajūtu. Daudz pieredzējušais muzikologs, neskaitāmu publikāciju autors, profesors zināja fakta precizitātes vērtību, vienmēr uzsvēra nodrukātās kļūdas īpašību atriebties gan pašam autoram, gan pētniekiem, kuri strādās pēc viņa. #personification Vienmēr profesors ieteica rūpīgi pārbaudīt faktus un gadu skaitļus, arī tad, kad manuskripts jau mašīnrakstā un korektūras lapās. Varbūt tādēļ, ka studiju gados vairāk saistīja jaunais, mazpazīstamais, par diplomdarba tēmu man kļuva Ā. Skultes baleta «Brīvības sakta» izpēte. Arī to vadīja Jēkabs Vītoliņš. Profesora prasības un aizrādījumi bija ļoti skaidri. Viņš prata iedvest pozitīvu attieksmi pret pētāmo vielu, tāpēc baletu no sirds iemīlēju. 
Ne jau vienmēr mūsu — profesora jaunāko kolēģu publikācijas arī vēlāk padevušās bez kļūdām, bet, darbus vērtējot, viņš neveiksmīgākos momentus, ja tie nav būtiski, neizceļ priekšplānā, bet uzsver darba pozitīvo kodolu. #space
Jēkaba Vītoliņa jubilejas dienās vienmēr dzird vārdus par viņa personības jauneklīgumu un it kā neizsīkstošo enerģiju un darbīgumu. Patiešām neatceros profesoru redzējusi sagurušu un apātisku. Šķiet, tas ir tādēļ, ka muzikologa profesija Jēkabam Vītoliņam ir patiess aicinājums. Vienmēr viņš ir kontaktā ar galvenajām muzikoloģijas problēmām, ir kursā par jaunākajām parādībām mūzikas dzīvē tuvu un tālumā, viņu redz visos nozīmīgākajos koncertos. Joprojām ar interesi viņš seko mūsu kora kultūras attīstībai, apzin jaunos kora dziedāšanas strāvojumus. Viņa skats skaidri apjauš mūzikas virzības jauno gaitu, nekad neaizmirstot arī klasiskās vērtības, uz kurām var celties tagadnes un nākotnes sasniegumi. Esmu pieredzējusi, cik vērīgi Jēkabs Vītoliņš saskata un atbalsta īsta, nopietna talanta aizmetņus, cik labvēlīgi reaģē uz eksperimentu, ja aiz tā jūt māksliniecisku mērķtiecību, patiesu mūzikas dzirksti un perspektīvu, cik nožēlas pilns, ja sākumā daudzsološais, meklējošais talants apsīkst un paliek pusceļā. Tomēr esmu novērojusi, ka vislielāko gandarījumu profesors izjūt, ja komponists, it īpaši jaunais, savu radošo interešu lokā ietver muzikālo folkloru un ja viņa skaņdarbos ir jaunas mākslinieciskas atklāsmes. Viņš pieder pie tiem muzikologiem, kuri mūsdienās noteikti aizstāv domu, ka jebkuras tautas mūzikas kultūra kļūst mazkrāsaina, nonivelējas, zaudējot nacionālo kolorītu un saknes ar savas tautas muzikālo daiļradi. Kā ievērojams zinātnieks folklorists Jēkabs Vītoliņš dažādās sesijās, simpozijos gan Padomju Savienībā, gan ārzemēs iepazinis daudzu tautu tautas mūziku un to muzicēšanas veidus un atbalsojumus profesionālajā mūzikā. Kādreiz viņš izteicis nožēlu, ka latviešu folklorā tik vāji pārstāvēta instrumentālā mūzika. Tieši tā dienvidu tautu folklorai piešķir tik bagātīgu ritmiku un kolorītu un savukārt arī efektīgu bāzi profesionālajai mūzikai. 

Un tomēr vienmēr profesors apliecinājis mīlestību savas tautas muzikālajai daiļradei, to pētīdams un izprazdams dziļumu dziļumos. #space

Jēkaba Vītoliņa ieguldījums latviešu tautas mūzikas izpētē, mūsu folkloristikā ir unikāls. Tas tagad rezumējas viņa kārtotās un komentētās lielo mūzikas folkloras krājumu publikācijās. Jebkurā tikšanās reizē profesors ar neizsīkstošu entuziasmu ir bijis gatavs stāstīt par savu darbu, dalīties domās par folkloristikas problēmām, ar prieku bijis gatavs palīdzēt neskaidros jautājumos, vienmēr šai tēmai nācis pretī ar atvērtu sirdi. #space 
Daudz gaišas viesmīlības apstarotu stundu esmu pavadījusi ar Jēkabu Vītoliņu un viņa jauko dzīvesbiedri Olgu Vītoliņu viņa mājās — gan Rīgā (kur grāmatas, gleznas un daudz citu mākslas priekšmetu, šķiet, drīz atņems vietu pašiem saimniekiem), gan Bukultos, kad viņu vasaras mītnē «Sauleskalnā» zied rozes. It īpaši Jēkabu dienā te pulcējas profesora draugi — mūzikas un mākslas pasaules ļaudis. Nama saimnieks noteikti izvadā viesus pa krāšņi ziedošo dārzu un parāda jaukākās meža ainavas. Rudenī no «Sauleskalna» nevar tikt ārā bez milzīgam ābolu kravām, ziedu veltēm. Šīs mājas viesmīlība un skaistuma mīlestība nav izmērojama. Ar profesoru nekad mums nav bijis sīku, sadzīviski prozaisku sarunu. Jebkura tēma viņa sabiedrībā iegūst īpašu pacilājumu, allaž aizved pie skaistā, pie daudzām asociācijām no paša pieredzes, īpaši daudz atgriežas pie viņa ceļojumos pieredzētā. Profesors vēl šodien mīl doties tālos un tuvos ceļojumos. Kontaktus— īpaši ar cittautu mūziku un vispār kultūru — viņš vienmēr uzskatījis par nepārvērtējami nozīmīgiem. 
No ceļojumiem profesors vienmēr atved kaudzēm programmu, ceļvežu, skatu kartīšu, arī dažādas grāmatas — profesionāli speciālās un arī mākslas izdevumus. Pēc tādiem veiksmīgiem ceļojumiem profesors stāsta pieredzēto ārkārtīgi pacilātā jūtoņā. Šai ziņā atmiņā palikušas tikšanās pēc Bulgārijas, Gruzijas un Francijas apmeklējumiem, kur profesors bija gan kā lūgts viesis, ievērojams folklorists, gan vienkārši kā tūrists. Sevišķi patīkami ir atrasties ar profesoru kādā tālākā ceļojumā, konferencē vai muzikālā sarīkojumā. Svešā pilsētā jau no paša rīta vislabākajā garastāvoklī, iegādājies iespējami daudzus, pēc iespējas arī ārzemju preses izdevumus (profesors, protams, pārvalda vairākas svešvalodas), viņš ir pilnīgi kursā, kur vislabāk un ātrāk var pabrokastot, un jau zina, kas attiecīgajā pilsētā apmeklējams kultūras jomā — kādas izstādes, saloni, koncerti. 
Tādu pazīstu profesoru Jēkabu Vītoliņu — vienmēr atsaucīgu skaistumam, patiesām kultūras vērtībām un vienmēr jauneklīgi darbīgu. 

35 “Latviešu Mūzika” nr. 10 (1973) | J. Vītoliņš
Jēkabs Vītoliņš 
LATVIJAS XVII UN XVIII GADSIMTA MŪZIKAS KULTŪRAS ATTĪSTĪBAS PRETMETI 
Latvijas XVII un XVIII gadsimta mūzikas kultūras vēsture ir vēl maz izpētīta vai arī ir pētīta atsevišķos tās elementos, bet ne savā kopumā. 

Bet tā sniedz ieskatu visai neparastos vēsturiskajos procesos, kas atklāj sevišķi grūtos un sarežģītos apstākļus, Kādos risinājās latviešu mūzikas attīstība, un ļauj arī dziļāk izprast tās tālākās attīstības norises nacionālo kustību gadsimtā. #space

Latvijas XVII un XVIII gadsimta mūzikas kultūra ir sarežģīts konglomerāts, ko veido divas kultūras — vācu muižniecības, kā arī pilsētu patriciāta un birģeru profesionālā mūzikas kultūra un latviešu zemnieku tautas muzikālā mutvārdu kuras attīstījās divu tautību asu feodālo attieksmju apstākļos. Šo kultūru saskarē eksistēja dažādas starpparādības, Latvijas mūzikas dzīvē ienāca arī daudzveidīgas kaimiņu mūzikas kultūru ietekmes. 
Latviešu tautai jau tolaik piederēja tās milzīgās tautas dziesmu bagātības, kuras pilnībā atklājās tikai XIX gadsimta beigās un XX gadsimtā K. Barona1 «Latvju dainu», Jurjānu Andreja un mūsdienu2 monumentālajās latviešu tautas melodiju publikācijās. Tajā pašā laikā latviešu tautas dzīve vairāk nekā sešu gadsimtu ilgā periodā, kopš XIII gadsimta, kad vācu bruņinieki — krustneši apmetās Daugavas krastos un sāka ar uguni un zobenu ieviest kristiānismu, ir vācu feodāļu jūgā nomākto dzimtļaužu beztiesiskuma vēsture. #metonymy Visā šajā periodā latviešu ciltīm, vēlāk — latviešu tautai vēl nebija politiskās vienotības, tā palika sašķelta dažādos nenoturīgos politiskos veidojumos, kas radās Latvijas teritorijā. XVII un XVIII gadsimtā, pēc Livonijas kara, kas sagrāva Livonijas ordeni un viduslaiku sīkos katoļu bīskapu īpašumus, pastāvēja Kurzemes un Zemgales hercogiste (1561 —1795), pārējā teritorijā cita citu nomainīja apkārtējo feodālo monarhiju — Polijas-Lietuvas, Zviedrijas vara. XVIII gadsimtā notika visu latviešu apdzīvoto zemju apvienošana Krievijas impērijas sastāvā, kura radīja jaunus vēsturiskos apstākļus latviešu nācijas izveidei un attīstībai. Visā vēlīnā feodālisma periodā — XVII un XVIII gadsimtā latviešu zemnieki palika beztiesīgu dzimtļaužu masa; tas bija visbargākā dzimtbūtniecības jūga laiks Latvijā. Vēl apgaismības laikmetā šeit valdīja īsta feodālā verdzība, ne ar ko neaprobežota vācu muižnieku vara pār zemniekiem, vācu muižnieku un vācu birģeru bēdīgi slavenās «Baltijas privilēģijas». Līdz ar to auga arī zemnieku pretošanās, kas izpaudās plašos zemnieku nemieros. 
Vācu muižnieku ideoloģiskais ierocis bija feodālā baznīca, sākumā -— katoļu, pēc reformācijas lielākajā Latvijas daļā — luterāņu. Reformācija feodālās baznīcas lomu Latvijā nepārveidoja. Izmainījās vienīgi forma. Gan katoļu, gan luterāņu baznīcas vēsture feodālajā Latvijā vienlīdz pārsātināta ar varmāclbām, asiņainiem notikumiem. Katoļu kulta mūzika viduslaiku un renesanses periodā daudzās Eiropas zemēs atstājusi izcilus polifoniskās kora mākslas paraugus, taču Latvijā tā neradīja ne vietējo polifonisko skolu, nedz arī kādus vokālās polifonijas pieminekļus. Jaunas kulta mūzikas formas ieviesa reformācija. Liturģija vietējā valodā radīja nepieciešamību pēc liturģisko tekstu tulkojumiem latviski. Viss XVII un XVIII gadsimta periods veido vācu protestantiskā korāļa ieviešanas vēsturi latviešu valodā. Latviešu luterāņu baznīcas dziesmu repertuārs XVI gadsimtā redzams pirmajā nošu izdevumā latviešu valodā «Undeudsche Psalmen und geistliche Lieder oder Gesenge, vvelche m den Kirchen des Fūrstenthums Churland und Semigallien m Liefflande gesungen \verden», kas laists klajā 1587. gadā Kēnigsbergā. Korāļu tekstu tulkojumi veikti vācu mācītāju kroplajā latviešu valodā. #dysphemism Pēc «Nevācu psalmiem» korāļu tulkojumi latviski ļoti savairojās. #personification Vēlīnā feodālisma divu gadsimtu periodā latviešu tautā tādā veidā tika ieviests viss luterāņu baznīcas dziesmu pamatrepertuārs līdz ar attiecīgajām korāļu melodijām četrbalsīgos izdevumos ērģelēm. Baznīcas dziedājumu iemācīšanai īpaši tika izmantotas skolas, kuras tādējādi kļuva par ieroci luterāņu baznīcas cīņā pret katolicismu. Visā vēlīnā feodālisma periodā latviešu skola bija tieši pakļauta baznīcai. Jāuzsver, ka luterāņu korālis Latvijā bija zaudējis arī to progresīvo, kaujiniecisko lomu, kura tam piemita reformācijas periodā Vācijā. 

Bez tam korālim nebija nekādu nacionālo sakņu latviešu tautā, kā tas bija Vācijā, kur reformācijas darbinieki dziļi smēlās vācu tautas daiļrades avotos. #space

Reformācija neradīja ne latviešu mūzikā, ne dzejā neko patstāvīgu, savu. Gluži otrādi, luterāņu korālis vairāk nekā trīs gadsimtu periodā kļuva par vienu no būtiskākajiem feodālās baznīcas ideoloģiskās ietekmes līdzekļiem — līdz pat 1905. gada revolūcijai, kad saskaņā ar īpašu vēsturisko dialektiku, izmantojot luterāņu korāļu melodijas kopā ar revolucionāriem tekstiem, latviešu tauta pavērsa korāli korāļu parodijas veidā pret vācu feodāļiem un arī pret pašu baznīcu. 
Profesionālās mūzikas izplatība vēlīnā feodālisma periodā Latvijā, neskaitot baznīcu, virzījās pa vairākiem ceļiem. Kurzemes hercogistes centrā Jelgavā XVII un XVIII gadsimtā attīstījās galma muzikālās kultūras formas, atspoguļojot analoģiskas parādības šī perioda vācu feodāļu rezidencēs Rietumeiropā. Pilsētu — īpaši Rīgas — izaugsme veicināja laicīgās mūzikas attīstību birģeru vidē. Joprojām liela loma bija pilsētas muzikantu viduslaiku tradīcijai. XVIII gadsimta otrajā pusē sakarā ar patstāvīga muzikāli dramatiskā teātra nodibināšanu Rīgā par sevišķi nozīmīgu kļuva muzikālā teātra, operas kultūras attīstība. Feodālajās muižās un pilsētu birģeru vidē izplatījās sadzīves mūzika, dejas. 
XVII gadsimtā īpaši intensivējās instrumentālās mūzikas attīstība. Daudzi avoti liecina par latviešu tautas mūzikas instrumentiem (kokle, dūdas, āžrags, stabule, taure, trideksnis u. c.) un to spēlmaņiem, par pilsētu muzikantiem — trompetistiem, bazūnistiem u. c. Šajā periodā uz Latviju pārceļas daudzi vācu, čehu, poļu u. c. mūziķi, aizvien vairāk rodas latviešu, kuriem mūzika ir amats, — kā no dzimtļaudīm, tā ari pilsētas mūziķu kompānijās. XVII gadsimtā Jelgavas galmā, muižās, pilsētu birģeru sabiedrībā nonāca daudzas dažādu tautu dejas — vācu, franču, poļu u. c., ieviesās šī laikmeta jaunie mūzikas instrumenti — klavesīns, klavihords, lauta, vijole u. c. Vijole drīz kļuva arī par latviešu zemnieku iemīļotu tautas mūzikas instrumentu. 
Latvijas baznīcās šai periodā tika būvētas daudzas ērģeles, tai skaitā Rīgas Domā un Pētera baznīcā, Sv. Trīsvienības baznīcā Liepājā u. c. Aristokrātiskas galma kultūras raksturu ieguva XVII gadsimta mūzikas dzīve Jelgavā, Kurzemes hercogu rezidencē. Mūzika plaši kalpoja galma sadzīves hedonistiskai izrotāšanai. Pastāvēja galma kapela, bija militārā mūzika (12 trompetistu un bundzinieka sastāvā), baznīcas mūzika. Galma mūziku pārzināja īpašs mūzikas direktors, kura pienākums bija vadīt visu galma mūzikas dzīvi, ieskaitot baznīcas, koncertu, dzīru, deju mūziku. Savs īpašs mūzikas direktors kādu laiku bija arī citā lielākajā hercogistes pilsētā — Kuldīgā. Nav zināms, vai Jelgavas hercogu mūziķu vidū bijuši arī latvieši. Mūziķa amats pilsētās bija privileģēts, mūziķos nevarēja iekļūt nevācieši. Taču daži latviešu mūziķu vārdi Jelgavā trompetistu vidū tiek minēti. Jelgavas hercogu galma mūzikai bija laba slava. No hercoga Jēkaba kapelas mūziķus pie sevis aicināja Krievijas cars Aleksejs Mihailovičs 1672. gadā.1 Visizšķērdīgākā mūzikas dzīve Jelgavā bija XVII gadsimta beigās hercoga Frīdriha-Kazimira valdīšanas laikā (1682— 1698). levērojami tika paplašināta galma kapela, par mūzikas direktoriem tika uzaicināti daži pazīstami Eiropas mūziķi, te parādījās arī itāliešu opera un balets. Viens no mūzikas direktoriem bija vācu vijolnieks un komponists Johans Fišers (1646—1721), kurš bija mācījies Parīzē pie Lulli. leradies Jelgavā XVII gs. 90. gadu sākumā, viņš te palika neilgi, tā ka jau 1694. gadā par mūzikas direktoru Jelgavā kļūst M. D. Freislihs, bet Fišers pārceļas uz Rīgu, kur viņš, acīm redzot, dzīvoja līdz 90. gadu beigām, jo tikai 1701. gadā viņu atkal atrodam Vācijā. Rīgā viņam bija sakari ar vietējo Collegium musicum, kam viņš sacerējis mūziku dažādiem gadījumiem, kā arī vadījis tās atskaņojumus. Jelgavā radīta viņa svīta flautai un basso continuo, kas sastāvēja no 9 dejām un 3 ārijām un bija veltīta Kurzemes hercogam. Acīm redzot, Rīgā sacerēta viņa Tafelmusik divām vijolēm, violai un basam, kura izdota 1702. gadā Hamburgā. Līdz ar uvertīrām, čakonām un jautrām svītām tajā bija arī poļu dejas 4 un 3 instrumentiem. Rīgas periodam pieskaitāms arī viņa «Muzikālais divertisments» (divbalsīgas svītas), kas izdots 1700. gadā. Mūzika hercoga galmā un Kurzemes muižnieku pilīs ik uz soļa kalpoja izklaidēšanai un baudai. «... Ik dienas dejojām, 
muzicējām . . . iestudējām teātra izrādes, kuras uzveda kopā ar kantātēm un dejām . . . dzīve bija spožāka nekā galmā . . .» stāsta par dzīvi Kurzemes muižās XVIII gadsimtā Elīze fon der Reke1. Tas notika laikmetā, par kuru pašu vāciešu avoti liecināja, ka «joprojām vēl pēra zemniekus, ieslēdza tos kauna bluķos . . . pret viņiem izturējās kā pret zemāku cilvēku . . .»2. 

Jelgavas galma mūzikas dzīve pagrima XVIII gadsimtā, kad sākās aizvien lielākas hercogistes politiskās un materiālās grūtības. #space #upisgood

Tā ieviesa XVII gadsimtā Latvijā dažas Rietumu mūzikas dzīves formas, bet nespēja piešķirt tām dziļāku saturu, neko nozīmīgu neatstāja arī muzikālajā jaunradē, nepacēlās pāri privileģētās šķiras greznības un izklaidēšanas šaurajiem mērķiem. #space #upisgood

XVIII gadsimta otrajā pusē mūzikas dzīve Jelgavā uz zināmu laiku atkal ieguva attīstītākas formas. Kopš 1766. gada atkal bija atjaunota galma kapela ar dārgi apmaksājamiem mūziķiem. 1777. vai 1778. gadā tika nodibināts pastāvīgs galma teātris, kurā uzveda operas un dramatiskās izrādes (dažos avotos to sauc par Komiskās operas teātri).3 Ilgus gadus (1766—1790) galma kapelas vadītājs bija vijolnieks un komponists F. A. Feihtners, F. Bendas čehu vijoļskolas turpinātājs. Jelgavā tika izdotas viņa četras simfonijas, Rīgā — vijoļkoncerts (1775). No Jelgavas Feihtners pārgāja uz Pēterburgu par galma orķestra koncertmeistaru. Pie Feihtnera Jelgavā mācījies vijoļspēli Kārlis Amenda (1771 —1836), kurš Vīnē ar savu spēli pārsteidza Bēthovenu un kļuva par viņa tuvu draugu, bet vēlāk bija Talsu mācītājs. Jelgavas teātrī neilgu laiku strādāja par kapelmeistaru komponists, vācu dziesmu spēles dibinātājs Johans Ādams Hillers (1728—1804). Hillers, kuru no Leipcigas uzaicināja hercogs P. Bīrons, ieradās Jelgavā 1782. gadā, jau būdams apveltīts ar liela komponista slavu. Vēl nav noskaidrots, cik ilgi viņš palika Jelgavā — līdz 1785. gadam vai mazāk. Jelgavas Komiskās operas teātrī viņš uzveda, acīm redzot, četras savas operas. Guvis no hercoga bagātu atalgojumu, viņš atgriezās Vācijā, kur viņa tālākās gaitas datētas ar 1786. gadu, kad viņš Berlīnē atskaņoja Hendeļa oratoriju «Mesija». Rīgā XVII gadsimtā mūzikas dzīvi galvenokārt noteica baznīcas mūzika un pilsētas mūziķi, izplatījās mūzika sadzīvē. Pilsētas iedzīvotāju skaita pieaugums izsauca arvien lielāku vajadzību pēc mūzikas. Pilsētas mūziķu vidē XVII gadsimtā, lai gan vācu mūziķi asi protestēja, sāka iekļūt arī poļi, čehi, latvieši, lietuvieši. Dokumentālās ziņas par poļu mūziķu kompānijām Rīgā parādās kopš XVII gadsimta otrās puses un sevišķi kopš XVIII gadsimta vidus, kad Rīgas maģistrātam nācās atzīt viņu statūtus un tiesības spēlēt Rīgas priekšpilsētās. Šeit kopā ar poļu mūziķiem nereti spēlēja arī latviešu mūziķi. Acīm redzot, ar šo laiku latviešu mūziķu repertuārs sāka papildināties arī ar poļu dejām. 
XVII gadsimta beigās jaunais krievu cars Pēteris I no Rīgas izsauca piecus pilsētas mūziķus uz Pēterburgu.1 Jau sākot ar XVIII gadsimta vidu, Rīga iegūst izcila Baltijas mūzikas centra nozīmi. To veicināja Rīgas iekļaušana Krievijas impērijā, līdz ar to pilsētas — liela tirdzniecības centra ekonomiskais uzplaukums, kā arī Rīgas izdevīgais ģeogrāfiskais stāvoklis starp Rietumiem un Krievijas metropolēm — Maskavu un jauno Pēterburgu. Tajā pašā laikā Rīgā sevišķi saasinājās sociāli nacionālās attiecības starp valdošo vācu birģerību, kuras rokās bija arī pilsētas mūzikas dzīve, un latviešu iedzīvotājiem. Taču mūzikas dzīves attīstība nenorisinājās izolēti, ar to neizbēgami saskārās arī citas iedzīvotāju grupas, kas savukārt ietekmēja pilsētas mūzikas kultūras attīstību. Bez tam būtiska Rīgas mūzikas dzīves iezīme bija tās plašie starptautiskie sakari, lielu ieguldījumu tajā sniedza dažādu tautību iebraucēji mūziķi. Kopš XVIII gadsimta otrās puses aizvien lielāka kļūst arī krievu mūzikas kultūras loma Rīgā, tā iegūst šeit īpašu nozīmi, sākot ar XIX gadsimta vidu, nobriestot tās klasiskajai skolai. Eiropas XVIII gadsimta ērģeļmūzikas uzplaukums atspoguļojās arī Rīgas mūzikas dzīvē, kur par ērģeļmūzikas centriem kļuva lielās baznīcas. Šeit strādāja daudzi ērģelnieki, kas attīstīja vācu ērģeļskolas tradīcijas, to vidū J. V. Mēders (Doma baznīcas ērģelnieks 1701.—1717. g.), G. M. Tēlemans (Rīgā 1773.—1828. g., Doma baznīcas ērģelnieks 1813.—1828. g.) u. c. Visnozīmīgākais periods ērģeļu un klavieru mūzikas mākslā Rīgā XVIII gadsimtā saistīts ar komponista, ērģelnieka un nista, J. S. Baha skolnieka Johana Gotfrīda Mītela (1728—, 1788) ilgstošo darbību. Uz Rīgu Mītelu uzaicināja pazīstamais teātra un mūzikas mecenāts O. IT. Fītinghofs. Kopš 1753. gada Mītels vadīja divus gadus viņa privāto kapelu, 1755. gadā kļuva par Doma baznīcas ērģelnieku adjunktu, tad kopš 1767. gada līdz mūža beigām bija Pēterbaznīcas ērģelnieks. Mītela darbībai Rīgā neapšaubāmi bija liela nozīme. Viņu uzskatīja par vienu no sava laika izcilākajiem ērģelniekiem un klavesīnistiem. Mītels bija viens no pirmajiem, kas komponēja mūziku āmurīšu klavierēm. Viņa Rīgā uzrakstīto un publicēto (J. F. Hartknoha) darbu vidū ir 2 koncerti čembalam (2 Concerti per il cembalo concertato, 1767), duets divām klavierēm (Duett fūr 2 Claviere, 2 Fliigel oder zwei Fortepiano, Riga, 1771), iespējams arī 3 sonātes čembalam un dažas kantātes ar Herdera tekstiem (Herders dzīvoja Rīgā 1764.—1769. g.). Agrīnajam Rīgas periodam pieder arī daļa viņa «Odu un dziesmu izlases ar dažādu dzejnieku tekstiem», kas izdota Hamburgā 1759. gadā («Auserlesene Oden und Lieder von verschiedenen Dichtern»). Herders viņu daudzināja par smalku mūzikas mākslas zinātāju. 

Čārlzs Bernijs rakstīja, ka Mītela darbi ir grūtāki par Hendeļa, Skarlati un. K. F. E. Baha darbiem, bet pilni jaunu domu un augstas meistarības apdvesti. #space #Q [Čārlzs Bernijs]

Mītela koncerti un citi darbi klavierēm pārsteidz ar faktūras piesātinātību un stila svaigumu, izteiksmes kvēli, kas atspoguļoja vētru un dziņu laikmeta vēsmas, viņa daiļrade jau ietver sevī daudzas topošā mūzikas klasicisma iezīmes. Rīgā kopš XVII gadsimta beigām eksistēja instrumentālās mūzikas cienītāju Collegium musicum, ar XVIII gadsimta otro pusi, kad 1760. gadā tika dibināta Rīgas mūzikas biedrība, tika rīkoti vairāk vai mazāk regulāri abonementu kamermūzikas un simfoniskie koncerti. Atklātos koncertus sniedza arī 1753. gadā dibinātā O. H. Fītinghofa kapela, kurā bija 24 mūziķi, to vidū līdz ar angažētajiem mūziķiem arī dzimtļaudis, acīm redzot, latviešu mūziķi. Kopš 1782. gada kapela kļuva par Rīgas teātra orķestra kodolu. #space Ceļojošo komediantu trupu izrādes Rīgā notika jau XVII gadsimtā. Pirmo pastāvīgo teātri Rīgā, kurā tika uzvestas operas un baleti, dibināja 1772. gadā O. H. Fītinghofs. Pārvarot dažādas grūtības, īpaši Rīgas birģeru sabiedrības neieinteresētību, teātris eksistēja tikai trīs gadus, tad trupa tika izformēta, bet teātris atjaunojās pēc desmit gadiem jaunā ēkā, kuru uzcēla O. H. Fītinghofs (tagadējais Latvijas PSR Zinātņu akadēmijas Fundamentālās bibliotēkas nams; zālē bija 500 vietu). Seit 1782. gada ar jaunu trupu tika atklāts pastāvīgs teātris ar nosaukumu «Rīgas pilsētas teātris». Pats Fītinghofs pēc diviem gadiem atstāja teātra vadību. Teātrī apvienojās drāma, opera un balets, tajā bija divas trupas — operai un drāmai. 

Teātra darbības ievirze un repertuārs nereti mainījās, tas pārdzīvoja pagrimuma un uzplaukuma periodus. #upisgood #space

Šeit no 1837. līdz 1839. gadam par diriģentu strādāja Rihards Vāgners, no 1832. līdz 1834. gadam un no 1839. līdz 1843. gadam — Heinrihs Doms. Pilnīgi teātris nostiprinājās tikai XIX gadsimta otrajā pusē, kad 1863. gadā tika atklāta tagadējā Latvijas PSR Valsts Akadēmiskā operas un baleta teātra celtne un teātri pilnīgi savā pārziņā pārņēma pilsēta. Teātra operas repertuāra loma bija tik liela, ka var runāt par īstu operas teātri; operas kultūras attīstībā Rīgā teātrim bija liela vēsturiska nozīme. No kopējās Eiropas XVIII gadsimta operas kultūras viedokļa, Rīgas operas teātris kļuva par jaunās, rolaik progresīvās buržuāziskās kultūras (nevis feodālās galma operas!) pārstāvi. Tāds bija arī jaunā teātra repertuārs, kurā plaši atspoguļojās sava laikmeta — XVIII gadsimta beigu jaunie progresīvie žanri — franču komiskā opera, vācu dziesmu spēle, itāliešu opera buffa, daļēji arī lielā dramatiskā opera. No vietējās Rīgas sabiedrības viedokļa, teātrim piemita šauri šķirisks raksturs, tas bija spilgti izteikts Rīgas vācu patriciāta un birģeru teātris. Nevar, protams, iedomāties tālāko teātra attīstību bez sakariem arī ar plašākiem Rīgas iedzīvotāju slāņiem. 
Teātra trupas tika angažētas Vācijā; zināmā mērā tās atspoguļoja šī laikmeta vācu operkultūras vispārējo līmeni. Teātra operu repertuārs pirmajos gados bija ļoti plašs: tajā mēs atrodam kā sava laika nozīmīgākās operas, tā arī drīz aizmirstus darbus. Pašu pirmo operu vidū, kuras teātrī tika uzvestas 1782. gadā, ir Gretrī «Zemīra un Azors», Monsiņjī «Daiļā Arsēna», čehu komponista J. Bendas «Ariadna Naksosā» un «Lauku gadatirgus» (autors arī pats atbrauca uz Rīgu 1788. gadā, diriģēja savu operu «Ariadna Naksosā» un kopā ar sievu sniedza koncertu), J. A. Hillera «Medības» u. c. Jāatzīmē, ka jau XVIII gadsimta beigās Rīgā tika uzvestas Mocarta operas «Burvju flauta» (1798), «Dons Zvans» (1799), «Uzticības pārbaude» («Cosl fan tutte» pārstrādājums). Teātra orķestris sniedza arī simfoniskos koncertus, kuru programmās atspoguļojās XVIII gadsimta jaunā mūzikas klasicisma darbi — Mocarta simfonijas un klavierkoncerti, Haidna simfonijas, Pleijēla, Stamica, Hiroveca, Vioti, Reinharta u. c. darbi. Jau 1803. gadā Rīgā tika atskaņotas arī abas Haidna oratorijas — «Pasaules radīšana» un «Gadalaiki». 
1798. gada Rīga pirmoreiz viesojas krievu operas trupa no Pēterburgas, kas izrādīja tolaik populārāko krievu komisko operu — Ablesimova, Sokolovska un Fomina «Dzirnavnieks — burvis, viltnieks un precinieks». Plašu operu ciklu Rīga sniedza 1800. gadā Moravska poļu operas trupa no Viļņas. Tās repertuārā bija gandrīz tikai itāliešu autoru — Pičīni, Cimarozas. Paeziello u. c. darbi, kā arī poļu komponista J. Stefani opera «Kāzas Krakovā». Moravska trupa sniedza izrādes arī Jelgavā. M. Kacinska polu operas trupas viesojās Rīgā arī 1805. un 1809. gadā. Skicētie procesi liecina, ka feodālisma perioda vēsturiskie nosacījumi Latvija neradīja priekšnoteikumus latviešu profesionālās mūzikas kultūras attīstībai, bet, gluži otrādi, vardarbīgi to bremzēja. #dysphemism Nekur neizpaudās spilgtāk divu ar sociālajām un nacionālajām barjerām šķirtu kultūru pretrunas. #space

Konkrētie dati par latviešu tautas politisko, ekonomisko un kultūras dzīvi vēlīnā feodālisma periodā ar īstenības spēku noliedz Baltijas feodāļu kultūrtrēģerisko vēsturisko koncepciju arī mūzikas mākslas novadā. #space

Ne mazāk asi tas izpaudās arī baltvācu ideologu attieksmē pret latviešu tautas muzikāli poētisko daiļradi, vācu feodālās baznīcas niknajā pretdarbībā un naidā pret latviešu tautas dziesmu. XVII un XVIII gadsimta literārie un vēsturiskie avoti ir pārpilni ar norādēm par latviešu tautas dziesmu. Latviešu zinātnē jau nostabilizējies viedoklis, ka latviešu tautas dziesmas rašanās klasiskais periods bija XIII—XVI gadsimts. Var uzskatīt, ka ap šo laiku jau bija izkristalizējušies tās [tautas dziesmas] pamatžanri un to muzikālā specifika. Šai periodā attīstījās arī latviešu tautas melodika, kas balstījās uz diatoniskām dabiskajām skaņkārtām, kuru loma latviešu tautas dziesmā ir visai liela (eoliskā, miksolidiskā, frīģiskā, doriskā, joniskā u. c. skaņkārtas) un kuras veido tonālo pamatu plašam savdabīgu, augsti attīstītu latviešu tautas dziesmu melodiju slānim. #upisgood #space Tajā pašā laikā latviešu tautas melodikai, sevišķi ierašu kolektīvajās dziesmās, raksturīgs arī īpašs deklamatoriskais, rečitatīviskais stils (teicamās dziesmas) šaurās tetrahordu un pat trihordu skaņkārtu struktūrās, ar kurām saistīts arī senākais latviešu tautas responsoriālā tipa vilcēju resp. burdona vairākbalsības veids ar teicēju jeb saucēju, locītājām un vilcējām. #space Šis teikto dziesmu un vilcēju vairākbalsības tips ieņem īpašu vietu kāzu dziesmu ciklā, humoristiskajās kāzu tradīciju apdziedāšanās dziesmās. Ja ierašu dziesmas uzskata par vienu no senākajiem dziesmu žanriem vispār, tad arī minētais latviešu tautas melodikas rečitatīviskais stils rod konkrētu vēsturisko apjēgumu. 

XVII un XVIII gadsimtā, acīm redzot, norisinās latviešu tautas dziesmas lirizēšanās procesi, kas īpaši padziļinās XVIII gadsimtā un izpaužas tiklab īpašo lirisko dziesmu žanru attīstībā, kā ari šiem procesiem ietiecoties pašā ierašu dziesmu melodikā. #space

Liriskā plūsma, starp citu, ir raksturīga arī daudzām jo daudzām latviešu zemnieku darba dziesmām. 

Mūsdienu latviešu folkloras fondi, kas aptver pāri par 1 000 000 dziesmu tekstu variantu un vairāk nekā 30 000 melodiju variantu, ar saviem dziļākajiem avotiem iesniedzas XVII un XVIII gadsimtā. #space

Netiecoties te sniegt latviešu tautas dziesmas analīzi, skarsim tikai dažus faktus tās vēsturiskās izziņas īpašās dialektikas gaismā, kuri zināmā mērā noteikuši arī atsevišķus tautas dziesmas vēsturiskās dzīves momentus. 

Dokumentāli vērtīgu piemēru, kas liecina, ka uz XVI un XVII gadsimta sliekšņa jau eksistēja attīstītas latviešu poētikas likumsakarības un normas, sniedz pirmā latviešu tautas melodijas un teksta publikācija 1632. gadā F. Meniusa grāmatā «Syntagma de origine Livonorum». #space
1 

Minētā pieraksta interpretācija nav vēl pilnīgi skaidra. Nav noteikts četrrindes žanrs — to var uztvert tiešajā nozīmē kā bērnu dziesmiņu, bet arī tēlainā izpratnē kā fallisku dziesmu. Melodijas tips (mažora kvintas apdziedāšana) ir visai tuvs latviešu bērnu dziesmām. Nav skaidra pēdējo četru nošu funkcija. Taču nevainojama ir poētiskā teksta metrika — latviešu dainu trohajs ar tā zilbju kvantitātes un cezūru likumsakarībām, pilnīgi svaigi skan mažora melodija, kurai ir vismaz 350 gadu vecums un kura tātad dzīvojusi jau mažora-minora sistēmas apgrīnā uzplaukuma periodā. #personification Tādu latviešu tautas dziesmas stingras klasiskās struktūras paraugu var uztvert tikai kā liecību par tās jau ilgu vēsturisko briedumu XVII gadsimta sākumā. F. Meniuss pareizi uzsvēra latviešu zemnieku īpašās dziesmu improvizācijas dāvanas. 
Paši agrīnākie avoti par latviešu tautas dziesmu XVI gadsimta beigās un XVII gadsimta sākumā sniedz sevišķi daudz liecību par Jāņu dienas līgotnēm un dejām un kāzu dziesmām, tas ir, par visbagātākajiem latviešu dziesmu žanriem, kuri arī mūsu dienās ir visiemīļotākie un izplatītākie. Šie dziesmu žanri bija saistīti ar senām tautas gadskārtu un ģimenes ierašu tradīcijām. Luterāņu baznīca XVII gadsimtā pieteica nesaudzīgu karu latviešu tautas tradīcijām pagānisko ticējumu iznīdēšanas vārdā. Tas pats izpaudās raganu un burvju vajāšanā, raganu procesos un dedzināšanā, kas sasniedza Livoniju kontrreformācijas periodā un nikni šeit plosījās XVII gadsimtā. Vācu mācītājiem XVII gadsimtā bija jāapgūst latviešu valoda ne tikai sprediķošanai, bet arī lai vāktu ziņas par pagānisma paliekām zemnieku ticējumos, ierašās. Vācu baznīcas superintendents Kurzemes hercogistē P. Einhorns instruēja mācītājus, kā iznīdēt latviešu pagānisko «elku pielūgšanu» un pakļaut zemniekus baznīcai: «... Ja gribam sasniegt kaut ko nozīmīgu, tad nepieciešams centīgi ievērot modum precendendi... Jo ir skaidrs, ka ar ārējo varu un vardarbīgi, tas ir, ar sišanu, pēršanu, cietumu, nūjām un bluķiem vai citiem violentis medys cilvēkus nevar novērst no tādiem maldiem ...»! Tā kļūst skaidrs ari P. Einhorna sniegtais žultainais latviešu zemnieku kāzu apraksts, ar kuru viņš attaisno to, ka baznīca vajāja latviešu zemnieku kāzu ierašas: 
«... Pie tam viņi dzied tādas bezgodīgas, netikumiskas un vieglprātīgas dziesmas savā valodā, nepārtraucot ne dienu, ne nakti, ka pats sātans nespētu tās izdomāt un izpildīt bezgodīgāk un bezkaunīgāk.»2 
Šeit P. Einhorna uzbrukumu objekts neapšaubāmi ir latviešu kāzu humoristiskās apdziedāšanās dziesmas, kurās izpaudās šīs ierašas asais humors un asprātība, nereti skanēja ari erotiski dziesmu teksti. 
Kopš šī laika bija iegājusies vācu mācītāju dotā nicinošā latviešu tautas dziesmu iesauka — «blēņu dziesmas», kura pirmo reizi parādījās G. Manceļa sprediķos 1654. gadā un kopš šī laika pastāvīgi sastopama līdz pat XVIII gadsimta pēdējiem gadu desmitiem.  Baltijas mācītāji dublēja XVIII gadsimta pirmajā pusē visā feodālajā Vācijā izplatītos ieskatus, ka tautas daiļrade ir primitīva, vulgāra, turklāt vēl te izpaudās vienīgi tā laika Baltijas apstākļos iedomājamā «kungu» attieksme pret latviešiem kā pret zemāku tautību. #upisgood #space Uzbrukumi latviešu tautas dziesmai turpinās vairāk nekā gadsimtu, pie tam vienmēr pretstatot tai korāli, baznīcas dziesmas. Tikai XVIII gadsimta otrajā pusē sākās apvērsums vācu apgaismotāju uzskatos par latviešu tautas dziesmu, iepriekšējo nicinošo attieksmi sāka nomainīt pozitīva, pat apoloģētiska pozīcija. Tomēr iepriekšējo uzskatu konservācija saglabājās vēl ilgi. Kurzemes mācītājs G. F. Stenders, viens no šī laikmeta baltvācu ideoloģijas redzamākajiem pārstāvjiem, konstatēdams, ka latviešiem raksturīga īpaša slieksme uz dziesmām un dejām, ka «nevienas dzīres, nevienas kāzas, nevieni Jāņu vai pļaujas svētki, nevienas talkas... tāpat linu mīstīšana un aušana mājās neiztiek bez šīm dziesmām», uzskata šīs dziesmas par rupjām, tikumību un dievbijību zaimojošām, atkārto tos pašus latviešu tautas dziesmas zākājumus, kurus pirms simt gadiem bija izteicis G. Mancelis, un pretstata tai garīgās dziesmas latviešu valodā. #dysphemism 1 Bet Stenders cenšas izskaust latviešu tautas dziesmu ar «augstākas poēzijas» palīdzību — ar sentimentālām mīlestības ziņģēm romanču garā, kuras viņš izdeva savos krājumos «Ziņģu lustes» (1774. g., 1783. g.). Tie bija galvenokārt tulkoti un lokalizēti sliktā vāciskotā latviešu valodā vācu dziesmu teksti, kuru satura galvenie temati — sentimentāli salkana mīlestības lirika un feodāli moralizējoša ideoloģija. Dziesmu tekstus pavadīja arī to melodijas, kuras bija atlasītas, kā var spriest pēc norādēm pie tekstiem, no XVIII gadsimta vidus vācu dziesmu literatūras un dziesmu spēlēm, bet kuras ienāca latviešu sadzīvē, acīm redzot, deformēdamās līdz ar izkropļoti latviskajiem tekstu tulkojumiem. #dysphemism Stenders ar labpatiku atzīmē, ka tagad attīstītākajos Kurzemes novados rupjo dziesmu kļūstot aizvien mazāk kopš tā laika, kad tautai iepatikušās viņa ieviestās jaunās latviešu ārijas. Ziņģu melodiju ģenēzes un to pārveidošanās jautājumi vēl nav pietiekami noskaidroti uz tiešo avotu analīzes pamata. XIX gadsimtā šis žanrs guva plašu tālāko vietējo attīstību kā literārās cilmes dziesmu joma. Sava satura, poētikas un melodiskā stila ziņā ziņģes pilnīgi svešas patiesai klasiskajai latviešu tautas dziesmai; līdz ar latviešu nacionālās kultūras un folkloristikas attīstību XIX gadsimta otrajā pusē izvērtās cīņa pret tautas masu apziņas piesārņošanu ar ziņģēm — pseidotautiskām dziesmām. #dysphemism
XVIII gadsimta etnogrāfiskā zinātne sniedz vēl dažas latviešu tautas melodiju publikācijas, to skaitā ļoti skaidru līgodziesmas pierakstu teicamo dziesmu stilā un tipiskajā, daudzkārt aprakstītajā vilcēju vairākbalsībā, kas vienmēr saistījusi svešzemnieku īpašu uzmanību.1 Franču enciklopēdistu apgaismības idejas, rusoisms XVIII gadsimta pēdējā ceturksnī aizvien biežāk lika Baltijas ideologiem revidēt savas pozīcijas attieksmē pret zemniekiem. 1797. gadā iznāca vācu apgaismotāja G. Merķeļa sensacionālā grāmata «Latvieši», kurā bija bargi un kaismīgi nosodīts vācu feodālais jūgs Vidzemē.2 Izplatījās estētiskā interese par latviešu tautas dziesmu, izglītotie vācu mācītāji sāka pierakstīt latviešu tautas poēzijas tekstus. 

Radikālu pagriezienu latviešu tautas dziesmas novērtējumā izraisīja izcilais vācu apgaismotājs, filozofs un literāts J. G. Herders, kas savus jaunības gadus (1764—1769) pavadīja Rīgā. #space

Viņa slavenās dažādu tautu dziesmu publikācijas («Volkslieder», 1778. g., 1779. g., kuras vēlāk — 1807. gadā iznāca ar nosaukumu «Stimmen der Volker m Liedern») lika pamatus jaunam viedoklim par tautas daiļradi. Izstrādāt šos uzskatus Herderam lielā mērā palīdzēja viņa iepazīšanās ar latviešu tautas dziesmu, kas vispār ierosināja viņu pievērsties tautas poēzijas izpētei. Ir zināms, starp citu, ka Herders ar latviešu tautas dziesmu tikās jau pirmajā vasarā pēc ierašanās Rīgā 1765. gadā, klausīdamies līgodziesmas pie Rīgas, Juglas ezera krastā. #personification Herdera rokās nonāca ievērojams latviešu tautas dziesmu tekstu daudzums. Viņa rokrakstos Prūsijas Valsts bibliotēkas fondos Berlīnē L. Bērziņš savulaik bija atklājis 73 latviešu tautas dziesmu tekstus, kā arī vienas melodijas pierakstu.3 Kā noskaidrots, šīs dziesmas Herderam tika atsūtītas trīs rokrakstos pēc viņa lūguma, kad viņš Veimārā 70. gados gatavoja publicēšanai savus pirmos tautas dziesmu krājumus. Teksti pierakstīti galvenokārt Vidzemes ziemeļdaļā. Daļu šo tekstu (11) Herders publicēja paša veiktā vācu tulkojumā. levadā sava krājuma latviešu tautas dziesmu nodaļai Herders raksturo latviešu tautas dziesmu ar diviem lieliem citātiem — no J. Hardera apraksta par latviešu tautas ierašām un no T. Hipela romāna «Dzīves ceļi»; 
sevišķi otrajā, kura darbība norisinās Kurzemē, sniegts sajūsmas pilns latviešu tautas dziesmas raksturojums. Lai gan Herdera rokrakstos nav doto dziesmu melodiju, tomēr ar augstu varbūtības pakāpi iespējams noteikt, balstoties uz analoģijām ar XIX gadsimta tautas mūzikas materiāliem, veselu virkni konkrētu latviešu tautas melodiju, kuras ir bijušas sastopamas jau vismaz XVIII gadsimta vidū un ir labi pazīstamas arī mūsu dienās. Tās ir galvenokārt sadzīves, liriskās, ģimenes ierašu, bāru dziesmas ar augsti attīstītu melodiku. #upisgood #space Tādā veidā Herdera fondi paver mums pirmo plašo pārskatu par XVIII gadsimta vidus latviešu tautas dziesmu. 

Izcilā tautas poēzijas atklājēja Herdera pozīcija nozīmēja latviešu tautas dziesmas augstās mākslinieciskās vērtības vēsturisko atzīšanu. #upisgood #space

XIX gadsimta sākums drīz sniedza pirmās patstāvīgās, galvenokārt XVIII gadsimta pēdējās desmitgadēs savākto latviešu tautas dziesmu tekstu publikācijas.1 

Divu kultūru — valdošās vācu feodālās un apspiesto latviešu tautas masu kultūras antitēze Latvijas XVII un XVIII gadsimta mūzikas kultūrā ir nepieredzēta, tā mākslas dzīves parādībās atklāj, cik dziļi postošs un drausmīgs bija latviešu tautas sociālais un nacionālais beztiesiskums periodā, kad pāri visai Eiropai jau pāršalca buržuāziskās apgaismības atbrīvošanās idejas. #space
Feodālisma periodā latviešu tauta, kurai bija liegtas savas kultūras institūcijas, varēja izpaust savu radošo spēku tikai folklorā — tautas mutvārdu daiļradē. Tādējādi divu sociālo un nacionālo spēku konfrontācija noveda — jau citos vēsturiskajos apstākļos, kad XIX gadsimtā aktivizējās nacionālās atbrīvošanās kustība un Latvijā saira feodāli dzimtbūtnieciskā iekārta, — pie latviešu nacionālas mūzikas kultūras aizsākumiem, līdz XIX gadsimta pēdējā ceturksnī tā nonāca savā klasiskā brieduma posmā. 
 
36 “Latviešu Mūzika” nr. 10 (1973) | I. Lagzdiņa
Irēna Lagzdiņa 
SPĪTĪGI SAVU CEĻU EJOT 
R. Steinberga nav no tām aktrisēm, kas visu pamatskolas un vidusskolas laiku būtu aktīvi piedalījusies skolas pašdarbībā. Savu nopietno aizraušanos viņa rūpīgi slēpa pat no tuviniekiem. Tāpēc liels bija visu pārsteigums, ieraugot Renāti pedagoģiskās skolas izrādē Paijas lomā. Kluso un noslēgto meiteni nevarēja ne pazīt. Bez tam pedagoģiskās skolas vokālās meistarības pasniedzēja M. Pūce ieteica savai skolniecei izkopt tālāk labās balss dotības. To pašu sacīja Kirova rajona Mūzikas skolas pasniedzēja L. Stolce. Kauliņi bija mesti. Renāte stājās Dailes teātra aktieru studijā un tika uzņemta. Pēc studijas beigšanas otra lielākā skola aktieru meistarības un vokālās mākslas izkopšanā bija Liepājas teātris un tā izcilie režisori — pedagogi N. Mūrnieks un I. Mitrēvice. 
Ar lielu spītīgu neatlaidību R. Steinberga ir palikusi uzticīga paškritiskajai attieksmei pret visu paveikto, tādējādi intuitīvi sevi aizsargājot no pašapmierinātības rūsas. Jau studiju gados aktrise neprata un negribēja viegli strādāt. 
R. Steinberga bieži noraidīja un atmeta drošos, gadiem pārbaudītos atzinumus, dažas vispārzināmas patiesības. Aktrise to darīja gandrīz katrā lomā no jauna. Viņas labākās lomas radās tieši šādā nemitīgā tirdošu šaubu procesā. Tāda attieksme nebūt nebija tīšas oriģinalitātes meklējumi, lai ar to pievērstu skatītāju uzmanību. 
Tas arī nebija vajadzīgs, jo R. Steinberga agri kļuva par publikas mīluli. Taču ar tādu pašu stingru noteiktību viņa iemācījās atteikties no viegli iegūtās popularitātes, izvēloties grūtāko ceļu mākslā — meklējumu, moku, šaubu un zaudējumu ceļu, jo jaunajā aktrisē runāja pašapliecināšanās instinkts. Tas saistīts ar daudziem interesantiem atklājumiem, taču prasa lielu fizisku un garīgu enerģijas patēriņu — tik lielu, ka bieži vien gribējās atmest visam ar roku. Tiešām! Kāpēc plēsties? Skatītāji jau sen ir pateikuši priekšā, kādai viņai jābūt, lai uz visiem laikiem nodrošinātu piekrišanu, — viņai jābūt šarmantai (tas aktrisei dots no dabas), pievilcīgi kaprīzai, atjautīgai. Šāda tipa lomās aktrise vienmēr guva nedalītu skatītāju atzinību. Ko tur slēpt, zināmas nodevas tika maksātas arī šai daļai. 
Taču aizvien noteiktāk, ar katru gadu pārliecinošāk R. Steinberga turpina iet tieši pretējā virzienā no viņai ierādītās ērtās taciņas. #irony Tā laikam ir tā labā spītība, kas raksturīga visu profesiju meklētājiem — jauniem zinātniekiem, eksperimentatoriem. 

Tāpēc teātra kolēģi sen vairs nebrīnās, ja Renāte pēc veiksmīgas izrādes vai mēģinājuma jāredz kā sabozies ezis ar saceltām adatām. Visbiežāk laikam ir tā, ka adatas ir uz iekšu. #space

Pašmocošā attieksme nav poza, tā ir pārvērtēšana, t. s. «materiāla pārvarēšanas» grūtības. 

Tāpat pozas nav arī drošās un ērtās publikas mīlules lomas noraidījumā, lai atgrieztos tajā pašā vietā, tikai augstākā kvalitātē. #upisgood #space

R. Steinberga stingri un kategoriski atteicās būt patīkamu, ātri sagremojamu psiholoģisku patiesību sludinātāja. Gribas teikt, ka R. Steinberga ar visu savu attieksmi ir piespiedusi skatītājus ieraudzīt aktierī nopietnu darbu darītāju, kura izpildījuma vieglumam un graciozitātei pamatā ir smags, sviedros darīts darbs. Tāpēc arī Silvas pārdzīvojumi bija tik atšķirīgi no daudzu citu operetes varoņu graciozajām ciešanām. Tas bija neizskaistināts stāsts par kādas populāras varietē dziedātājas ne visai vieglo mūžu, jo R. Šteinbergas Silva neprot sadzīvot ar ērto kompromisu. Tāpēc operetei tradicionālās laimīgās beigas arī neļāva skatītājam atviegloti nopūsties; lai gan Silva cīņā par savu laimi ir uzvarējusi, viņas turpmākajā dzīvē nebūs tikai rožainas dienas. 

Par to lika domāt neatslābstošais dramatiskais kāpinājums aktrises tēlojumā, rūgtas smeldzes un skumja humora cauraustais dzīves vērojums. #space

Tas viss Silvas tēlam piešķīra neparastu psiholoģisku pavērsienu. 1966. gadā R. Steinberga iestudēja Marijas lomu L. Bernšteina muzikālajā drāmā «Vestsaidas stāsts». Loma pārsteidza ar bagātu dramatiski lirisku skanējumu. Jaunās Marijas ciešanu kvintesence izteicās atturīgās intonācijās, sakāpinātam dramatismam atstājot tikai pāris akcentus. Skatoties toreiz iesācēju aktrisi Marijas lomā, pārsteidza agrais mākslinieciskais briedums un spēja ar vokālajiem līdzekļiem attīstīt galveno līniju. Liekas, tieši muzikāli dramatiskā stihija R. Steinbergai ir vistuvākā. Viņas izteiksmes līdzekļi vokālajā, kā arī aktieriskajā izpildījumā vispilnīgāk atraisās tieši šāda tipa darbos. Tad nāca vesela rinda mūziklu, kas bija visumā vajadzīga parādība muzikālo teātru repertuārā, jo libretiem tika izmantoti vērtīgi dažāda žanra literārie darbi. Taču varēja draudēt arī klasiskā darba profanācijas iespēja, kas dažreiz jāpatur prātā, iestudējot pārveidojumus. Izrāde varēja izvērsties labi nomaskētā sliktas gaumes propagandēšanā. Taču izrāde «Skūpsti mani, Kēt!» (pēc V. Šekspīra «Spītnieces savaldīšanas») teātrī kļuva savā ziņā par reprezentācijas iestudējumu. Pec izrādes noskatīšanās bija jādzird dažu R. Šteinbergas cienītāju apjukumā teiktie vārdi: «Viņa ir tāda ... ļoti nopietna.» Tie, kas interesējās par teātrī ienākušajām labajām pārmaiņām, par Renātes meklējumiem, gandarīti pasmaidīja. 
Darbs tiešām bija ļoti nopietns. Ar lielu, pat zinātnisku rūpību aktrise izstrādāja stilistiskās atšķirības starp lugu lugā («Spītnieces savaldīšanas» fragmentiem) un pārējo lugas literāro materiālu. Brīžiem pat šķita — tās ir divas dažādas tēlotājas: Šekspīra Katarīna un amerikāņu aktrise Lilija Vanesī. 
Savos dziedājumos R. Steinberga panāca grūtāko, kas ne vienmēr padodas muzikālo teātru aktieriem, — viņa ļoti pārliecinoši turpināja lomas līniju. Dzēlīgajās intonācijās, tīrajā un precīzajā žestu valodā, kā arī ļoti muzikālajā vokālajā frāzē bija milzīgs ironijas lādiņš. Var cienīt vai necienīt operetes žanru, taču jāatzīst, ka būt labam operetes māksliniekam ir ļoti grūti. Vispirms grūtības ir tīri fiziska rakstura: jābūt dejojošam un dziedošam aktierim. 
Kad R. Steinbergai uzticēja Mērijas lomu I. Kalmana «Cirka princesē», viņa bija ļoti uztraukta. Mērija ir operetes libretu diezgan tradicionāls tēls — jauna cirka artiste, kurai jāmaina krāšņi efektīgi tērpi, jāapbur skatītājs ar bērnišķīgu grāciju un mazliet jāpasmīdina noslēguma ainā. Viss! 
Taču R. Steinberga turpināja intensīvi nodarboties ar akrobātiku, pārsteidzot savus tuviniekus un kolēģus ar sarežģītu vingrojumu treniņiem. Izrādījās — tas vēlāk noderēja svarīgam lomas akcentam. R. Steinberga par cirka mākslinieces grūto dzīvi pastāstīja ar šo vingrojumu palīdzību. Jau no seniem laikiem ir visiem zināma patiesība, ka uz skatuves visgrūtāk būt vienkāršam. R. Benacka komēdija-farss «Mana māsa un es» mirdzēt mirdzēja ar virtuoziem efektīgiem dialogiem, veiklām situācijām. 

Turpretī G. Načinska vodeviļa «Pēter, Pēterī», uzrakstīta vienkārši, nepretenciozi, draudēja noslīgt sadzīviskumā. #upisgood #space


Abās ir rādīti galvenās varones mīlestības pārdzīvojumi, pat izmisuma asaras. R. Steinberga, iestudējot šīs emocionālā ziņā līdzīgās lomas, parādīja lielu izteiksmes līdzekļu bagātību. 
Piemēram, izrādes «Pēter, Pēter!» režisoram K. Pamšem ienāca prātā laimīga doma, ka ungāru žurnālistei Ilonai jārunā ar akcentu. Aktrise acumirklī šo ideju uztvēra un jau ar pirmajiem mēģinājumiem sāka improvizēt. Kaut gan viņa neizmantoja gandrīz nevienu tulkotāju ieteiktu valodnieciski pareizu ungāru akcenta variāciju, ilūzija radās pilnīga, jo R. Steinberga atdarina intonatīvo ungāru valodas skanējumu. Kāds gadījums netieši atklāja R. Šteinbergas mākslinieces būtību vēl pilnīgāk. Tā bija kāda tikšanās ar Maskavas drāmas un komēdijas teātra Tagankas aktrisi Allu Demidovu. Viešņa toreiz pateica daudz patiesu un nežēlīgu vārdu par aktiera profesiju. Atbildot kādai sajūsminātai skatītājai uz mūžseno jautājumu, kā kļūt par aktrisi, Alla Demidova teica, ka skatuves darbā bez daudzajiem pievilcīgajiem momentiem (popularitāte, spožums) esot vēl viens, par kuru iesācēji neiedomājas un pieredzējuši aktieri nemēdzot runāt, — pazemojums. Tas laikam izrietot no aktiera darba specifikas. Aizskaroši esot tas, ka viena publikas daļa nemitīgi gaidot, lai viņus katru vakaru pārsteigtu. Bez tam katrā izrādē notiekot kaut kas līdzīgs aktiera dvēseles striptīzam, un tas ne vienmēr esot patīkami. Būt aktierim nozīmē prast savā darbā pārvarēt tieši šos daudzos momentus, jo bez šī domu un emociju kailuma nav īstas mākslas. 
Par to nemitīgi bija jādomā, vērojot R. Šteinbergu mēģinājumu procesā pie Hannerles lomas. Hannerle — tā ir mazas personības maza sacelšanās. Vecāki meiteni ir audzinājuši birģeliskā pieklājības garā, taču neklausīt ir interesantāk. Tas atsvaidzina vienmuļo dzīvi, un R. Šteinbergas Hannerle ir sirsnīgi aizkustinoša. Emocionāli niansētais dziedājums «Nāc paklausies, draudziņ!» ir Hannerles slēptā atzīšanās Šūbertam. R. Šteinbergas izpildījumā tas izskan ar īpašu sudrabainu trauslumu. Starojoši laimīgajā Hannerlē ir jūtama arī kaut kāda nolemtība. Viņa it kā nojauš, ka ir beigusies bezrūpīgā rotaļa, ka viņai par savu mīlestību būs dārgi jāmaksā. Šādas aktrises tēlojuma izsauktas asociācijas liecina par viņas mērķtiecīgo lomas traktējumu. 
R. Steinberga lieku reizi parādīja savu spēju likt skatītājam uz tēlu paraudzīties citām acīm, pastāstīt par to vairāk, nekā uzrakstīts libretā. #phras Izlutinātā meitene savu nepiemērotību dzīvei sajūt savas dzīves atbildīgākajā momentā. Hannerle notic pirmajai tenkai par Šūbertu, un tas ir liktenīgi. Garīgi salauzta, nomākta Hannerle klausās Grizī rūgtuma pilnajos vārdos. R. Steinberga nepoetizē Hannerles ciešanas, tieši otrādi — viņa nosoda Hannerles neuzņēmību, egoismu. Viņa necīnās par savām jūtām, bet gļēvi padodas liktenim. Taču pārdzīvojuma nopietnība R. Šteinbergas Izpildījumā no tā nemazinās. To aktrise panāk ar galēja atklāsmes spēka intensitāti, tādējādi it kā dodot iespēju ielūkoties Hannerles liktenī. Skatītājs gandrīz ar taustāmu realitāti ierauga Hannerles turpmākās dienas, kas nesola īpašu prieku. Var būt dažādas domas gan par Hannerles lomas traktējumu, gan par citiem R. Šteinbergas skatuves tēliem, taču par šiem atklāsmes brīžiem skatītāji pateicīgi. Ar Sūras lomu J. Kaijaka un B. Sosāra «Sendienās» aktrise atkal pierādīja, ka uz operetes skatuves var vienlaicīgi sadzīvot dziļa nopietnība un saasināts izkāpināts humors. #space R. Steinbergai vienmēr paticis tēlot spēcīgus raksturus, jo tie ļauj caur komiskiem izteiksmes līdzekļiem izpausties dramatiskām tēmām un otrādi — dramatiskos momentos iepludināt daudz smalku komēdijisku elementu. Tas gan prasa lielu meistarību, toties tēls atklājas visā sarežģītībā un daudzveidībā. Tāpēc arī Šteinbergas Sura ir reizē aizkustinoša, nevarīga, drosmīga un vīrišķīga. Sūras lomā aktrise netieši apcer neparastas personības veidošanos. Viņa šīs meitenes raksturu rāda tapšanas gaitā, ceļā uz varonību. Viņa, pārvarot bailes, iemācās būt drosmīga, apspiežot mazdūšību — kļūst garīgi stipra. Tieši šāda lomas iekšējā attīstība apveltī Sūras tēlu ar lielu cilvēcisku pievilcību. #space

Virsotne  ir patriotisma caurstrāvotais Sūras un Kutuzova divskats. #upisgood #space

Ir tāda īpaša aktieru «brālība» kurā var nosacīti sapulcināt dažādu skolu un teātru aktierus. 

Šiem māksliniekiem ir kopīga viena īpašība — viņi spēj pavērt kādas slepenas durvis uz savu tēlu garīgo pasauli. #space

Tādas dvēseles vibrācijas ir grūti vārdos tveramas, taču mēs tās vienmēr izjūtam, vērojot viņu daiļradi. Viņiem piemīt psiholoģisko procesu atšifrēšanas augsta kultūra un gandrīz visos darbos jūt šo īpašo cilvēciskās tēmas strāvojumu. R. Steinberga aizvien noteiktāk tuvojas šo mākslinieku saimei. #space



37 “Latviešu Mūzika” nr. 10 (1973) | L. Kārkliņš
Ludvigs Kārkliņš 
KAMERKORIS «AVE SOL!» 
Kādā no 1969. gada janvāra vēlīnajiem vakariem mūsu jauno mūziķu kalves — Jāzepa Vītola Latvijas Valsts konservatorijas vestibilā bija jūtama rosība. Arvien vairāk saradās konservatorijas studentu, absolventu, pedagogu, lai dotos uz kora klasi. Sprēgāja jautrība, asprātības, savstarpēji apsveikumi, kas nereti noslēpj to iekšējo satraukumu, kādu pārdzīvojam, stāvot kaut kā liela un nezināma priekšā. #space Un šajā brīdī grūti pateikt, vai pat daudz pieredzējušais latviešu kora mākslas vecmeistara Jāzepa Vītola krūšutēls, kas konservatorijas vestibilā uz visu noraudzījās ar akadēmisku mieru, varēja paredzēt, ka dzimst viena no skaistākajām un daudzsološākajām iecerēm latviešu izpildītājmākslas druvā. #personification Pirmajās organizatoriskajās sanāksmēs par kamerkora galvenajiem uzdevumiem tika izvirzīti divi: latviešu padomju komponistu jauno kora darbu propaganda un klausītāju iepazīstināšana ar seno mūzikas kultūru izcilākajām parādībām. Tad sekoja mēģinājumi, mēģinājumi un mēģinājumi. Aktīvi strādāja kora mākslinieciskais vadītājs un galvenais diriģents Imants Kokars, kā arī abi diriģenti — Gido Kokars un Ilmārs Matrozis. Bija ne tikai jāiestudē jaunas, neparastas un pavisam ne vieglas dziesmas, jāapgūst maz pazīti stili. Vēl grūtāks uzdevums bija īsā laikā saskaņot jaunizveidotā «instrumenta» [kora] trīsdesmit balsis. 
Jaunā repertuāra studijas turpinājās arī vasarā mācību un atpūtas nometnē «Zvejniekciemā». Visu dažādo grūtību pārvarēšanā liels palīgs izrādījās Kultūras darbinieku arodbiedrības Latvijas Republikāniskās komitejas Poligrāfiķu Centrālais klubs, kur koris ir «pierakstīts» arī šodien. Tā radās kamerkoris «Ave Sol!» — viens no loti nedaudzajiem kolektīviem republikā, kas darbojas pilnīgi uz sabiedriskiem pamatiem (diriģenti, koncertmeistari algu nesaņem). 

Varbūt tieši šis apstāklis atļāva kamerkora vadītājiem izvirzīt neparasti augstas prasības, apzinīgu māksliniecisko disciplīnu. #upisgood #space

Pēc pusgada darba koris jau koncertēja republikas rajonos (Valmierā, Ventspilī, Liepājā, Jelgavā), kā arī devās savā pirmajā koncertceļojumā uz Lietuvu (Viļņa, Kauņa). 
1970. gada 20. martā Universitātes aulā notika «Ave Sol!» pirmais patstāvīgais koncerts Rīgā. Programmā — vecklasiķu kora darbi (L. Marencio, Dž. Palestrīna, K. Monteverdi, F. Anerio, O. di Lasso), Imanta Kalniņa «Manu jaunu dienu zeme», P. Dambja kora svīta «Kurzemes burtnīca», igauņu komponista U. Naiso «Karam nē!», poļu autora A. Koševska dziesmas un latviešu tautas dziesmu apdares. 
Koncertā bija vērojama visai neparasta prakse, kad viens no trim diriģentiem muzicēja, pārējie divi dziedāja korī. Arī tā bija viena no «augstākās demokrātijas» un pašdisciplīnas pazīmēm. #upisgood #space
Pirmajā koncertā «Ave Sol!» parādīja teicamu skaņdarbu stilu izpratni. Atturīgais muzicēšanas veids piešķīra tonim samtainu skanējumu, non vibrato dziedāšana veicināja tīrskaņu un ansambļa izjūtu, emocionāli tiešā skaņdarba satura atklāsme radīja muzikālās formas risinājuma dzīvīgumu. 
Pirmais koncerts bija daudzējādi ierosinošs, par to lasījām arī presē. 
O. Grāvītis rakstīja: 
«... kad klausāmies mūsdienu igauņu komponista U. Naiso vai poļa A. Koševska lieliskās, sarežģītās, bet ar meistarību, ar šķietamu vienkāršību un reizē emocionālu pārliecību līdz klausītājiem aizvadītās kompozīcijas, tad atliek tikai nožēlot, ka mūsdienu latviešu padomju kora literatūra tādus šedevrus pagaidām vēl nepazīst. Bet šķiet, ka jaunā kamerkora pamatcentieni tieši orientēti komponistu radošo interešu stimulēšanai, mūsu kora mūzikas jauno meklējumu atbalstīšanai. Kolektīva cildeno nosaukumu «Ave Sol!» («Esi sveicināta, saule!») varam uzskatīt kā rītausmas zīmi #reph pilnīgi jaunām, mūsdienīgām latviešu kordziedāšanas tradīcijām un reizē kā mudinājumu un aicinājumu republikas skaņražiem — visiem tiem mūsu aktīvajiem dziesminiekiem, kam talantīgais kamerkoris pavēris bagātīgas iespējas vēl nebijuša daiļrades ceļa cirtumam.» #Q [Oļģerts Grāvītis LunM 1970]1 

Nebūtu vērts citēt tik garo vērtējumu, ja tas nebūtu izrādījies pravietisks. 

Jaunais daiļrades ceļš virzījās augšup strauji un brāzmaini. #space

Nākamajā rudenī «kameristi» jau otro reizi stājās visbargākās kritikas priekšā savās mājās (1970. g. 22. novembrī); #metonymy Valsts Filharmonijas koncertzāle bija pārpildīta līdz pēdējai vietai. 
Blakus vecklasiķiem (Ž. Deprē, B. Donato, O. di Lasso, J. S. Bahs) un jau no pirmās programmas pazīstamajiem mūsdienu autoriem otrajā programmā dzirdējām vairākas nēģeru tautas dziesmas. Klausītājiem bija izdevība iepazīties ar kora mākslas attīstības ceļiem ļoti plašā amplitūdā — no XV līdz XX gadsimtam. Visus darbus koris izpildīja oriģinālvalodās. 

Nelielā kolektīva sniegumu iezīmēja augsta intonēšanas virtuozitāte. #upisgood #space

Klusinātais, nepretenciozais dziedāšanas veids ļāva raisīties mūzikai ļoti dabiski, nepiespiesti, pavēra visplašākās iespējas visdziļākajai muzicēšanai, vissmalkāko nianšu atklāšanai komponista iecerē. #space

Lielu māksliniecisku baudījumu guva ne tikai klausītāji, bet arī paši dziedātāji un diriģents, kura rokās tik neparasti jutīgs instruments. #metonymy Taču savas grūtības ir arī kamerkorim «Ave Sol!». Lai gan pastāv dziedātāju īpaša atlase, daudz darba jāiegulda ansambļa izveidošanā, atsevišķu dziedātāju patstāvības audzināšanā, stila izjūtas veidošanā, repertuāra atlasē. Un, kad šis darbs daudzējādi jau aiz muguras un koristi neizjūt grūtību pat vissarežģītākajā partitūrā, «Ave Sol!» izpildījumā apbrīnojami iezaigojas visvienkāršākā tautas dziesma, tā it kā iegūst atturīgi zeltainu mirdzumu. 
1970. gada nogalē «Ave Sol!» pošas trešajam koncertceļojumam uz Bulgārijas Tautas Republiku. Kamerkoris bija ievērojamā bulgāru vīru kora «Gusla» viesis. Koris rūpējās ne tikai par «Ave Sol!» mākslinieciskajām gaitām un sadzīvi, bet iepazīstināja arī ar Sofijas skaistākajām vietām, senajiem vēstures pieminekļiem, valdonīgo Donavu, nemierpilno Iskeru. «Ave Sol!» dziedātāji nolika ziedus pie Lielajā Tēvijas karā kritušo padomju un bulgāru varoņu piemiņai uzceltajiem monumentiem, apmeklēja Georgija Dimitrova mauzoleju, godinot izcilā bulgāru revolucionāra piemiņu. 
Klausītāju draudzība un atsaucība nāca līdzi kamerkorim visās Bulgārijā pavadītajās astoņās dienās, sākot ar Rīgas draugu pilsētu Rusi un beidzot ar republikas galvaspilsētu Sofiju. #personification Daudz pozitīvu atziņu koris izpelnījies arī bulgāru kora mākslas speciālistu vērtējumos. 
#NEWS
«Koncerta pirmajā daļā, kas bija sastādīta galvenokārt no mūsdienu skaņdarbiem, koris parādīja savas lielās iespējas dziedāšanas tehnikas ziņā, kas atsevišķos momentos sasniedza virtuozitāti, kā arī lielisku intonāciju, kristāltīru skaņojumu, cēlu, mīkstu skanējumu. #Q [Simeons Statelovs Bulgārijā par Ave Sol] Pilnīgi pietika jau ar vairāku latviešu autoru darbu atskaņojumu koncerta sākumā, lai mēs pārliecinātos, ka uz skatuves muzicē nobriedis dziedātāju sastāvs ar pilnīgi apzinātu profesionālās atbildības sajūtu, uzsvērtu erudīciju un muzikālo gaumi, smalku māksliniecisko izpildījumu,» 
rakstīja diriģents Simeons Statelovs. 

Tikai neliela «atpūta» #irony — skaņu ieraksti firmā «Melodija» (top pirmā skaņu plate), un «Ave Sol!» atkal dodas ceļā. Koncerts Tartu un it sevišķi Tallinas «Estonia» koncertzālē (1971. gada 6. februārī) bija nopietns pārbaudījums. Tallinas kamerkorim jau desmit gadu stāžs un līdz ar to republikā izvērstas kamerdziedāšanas tradīcijas. Tajā laikā Igaunijā jau bija vairāk par desmit kamerkoriem. 
«Ave Sol!» uzstāšanās bija Igaunijas muzikālās sabiedrības uzmanības centrā. 
#NEWS

«Jau no pašām pirmajām skaņām kļuva skaidrs, ka šī tikšanās ir ļoti nopietna parādība kora mūzikā,» 
rakstīja Avo Hirveso. 
«Baltijas republikās ir grūti pārsteigt ar koriem. Kori ir dažādas kvalitātes kolektīvi, pat ar ļoti augstu māksliniecisko līmeni. #upisgood #space #Q [Avo Hirveso Tallinā par Ave Sol]
Taču «Ave Sol!» savā žanrā — kamermuzicēšanā, liekas, ir pati virsotne.» #upisgood #space #Q [Avo Hirveso Tallinā par Ave Sol]
1 

Taču autors norāda, ka tehniski sarežģītākajos darbos vēl jūtama saspringtība, grūtības, ka jānostiprina vīru balsis ar spilgtākiem tenoriem un «dziļākiem» basiem, ka mākslinieciskajās atklāsmēs ne vienmēr valda nepieciešamā estētiskā piesātinātība. #space #Q [Avo Hirveso Tallinā par Ave Sol]

Vēl daži koncerti perifērijā, un «Ave Sol!» divus vakarus pēc kārtas pulcina pilnu Universitātes aulu, lai nodotu Rīgas klausītāju vērtējumam savu trešo programmu. Koncertiem ir plaša rezonanse muzikālajā sabiedrībā, un S. Stumbre savai atsauksmei ne par velti dod virsrakstu «Radošās domas rosinātājs». Šoreiz līdz koncertzālei jau nonākuši latviešu padomju komponistu jaundarbi, kurus radīt rosinājusi kamerkora «Ave Sol!» aktīvā mākslinieciskā darbība: #personification Aldona Kalniņa cikls jauktam korim «lerašu dziesmas» un Raimonda Paula «Trīs dziesmas klavierēm ar kori». 
«Aldona Kalniņa «lerašu dziesmas» kļuva par mākslinieciski saviļņojošāko, spilgtāko vakara virsotni, apliecinot gan kora profesionālo gatavību, gan komponista panākumus,»2 
rakstīja S. Stumbre. 
Taču pamatotas bija arī piebildes, ka tehniski grūtākajos posmos jāiegūst vēl lielāka precizitāte, skaidrāka formas atklāsme. #Q [Silvija Stumbre LunM 1971] Vienlaikus tā bija diriģenta I. Matroža nopietna debija, jo iepriekšējos koncertos viņam bija uzticēti mazākas formas darbi. 
Vasara atkal divas nedēļas tika pavadītas atpūtas un mācību nometnē Stirnas ragā — zvejnieku kolhozā «Uzvara». Atpūtai gan kā parasti atlika mazāk laika, jo nākamās programmas centrā bija tāds izcils vecklasikas šedevrs kā A. Vivaldi «Gloria» korim, solistiem un simfoniskajam orķestrim. Šoreiz vasaras studiju rezumējumu veido koncerts Dubultu muzejā, kur «Gloria» pirmatskaņojumu vada kamerkora dziedātājs, Jāzepa Vītola Latvijas Valsts konservatorijas kora diriģentu nodaļas V kursa students Uldis Stabulnieks. 
Rudenī kamerkoris «Ave Sol!» līdzi gājputniem dodas uz dienvidiem — uz tālo Armēniju. Saules gan šoreiz bija pamaz, taisni otrādi — Ļeņinakanā avesoliešus sagaidīja sniegs, taču atmiņas palikušas vislabākās. 
Kādā intervijā kora mākslinieciskais vadītājs Imants Kokars izteicies, ka 
«publikas prasību un stingrā vērtējuma ziņā visgrūtāk, bet arī vispatīkamāk uzstāties mūsu pašu Rīgā. Tiesa, armēņu klausītāju temperaments emocionālās aizrautības ziņā gan ir daudz spontānāks ...» 
Ziemas sākumā atkal divus vakarus (1971. gada 25. un 27. novembrī) tiekamies ar «Ave Sol!» Universitātes aulā. Kā jau minējām, ceturtajā programmā bija A. Vivaldi svinīgā mesa «Gloria», arī E. Britena cikls «Puķu dziesmas», taču kamerkora un arī klausītāju galvenā uzmanība bija veltīta kora darbiem, kas radušies sadarbībā ar mūsu skaņražiem: 

J. Ivanova emocionāli spēcīgā un arhitektoniski skaidrā Vokalīze («Zīmējums»); #space 

Ā. Skultes neparasti komplicētā kora poēma «Jūra», kas pēc būtības paver jaunu lappusi latviešu kora mākslā; P. Dambja neparastiem kompozīcijas paņēmieniem bagātais filozofiskam dzīves vērojumam veltītais cikls «Jūras dziesmas» un P. Plakida latviešu tautas dziesmas «Rikšiem bērīti» spilgti oriģinālā apdare. 

Nepievēršoties atsevišķām veiksmēm vai neveiksmēm, kļuva skaidrs, ka «Ave Sol!» ir republikas profesionāli spēcīgākā dziedātāju vienība, ka radies māksliniecisks kolektīvs, kas kalpo par savdabīgu radošo laboratoriju komponistiem un paliekoši iespaidos latviešu padomju kora mākslas attīstību nākotnē. #space

«Ave Sol!» turpmākais darbs saistās ar otrās skaņu plates ierakstiem un gatavošanos Vissavienības koru festivālam Tallina-72, kas veltīts PSRS 50. gadadienai. Konkursa programmai tiek izvēlētas četras dziesmas — P. Dambja cikls «Jūras dziesmas» (III daļa), U. Naiso «Karam nē!», S. Sloņimska «Spītīgais vējš» un A. Koševska «Fa-re-mi-do-si». «Ave Sol!» — «Esi sveicināta, saule!» — šādas asociācijas patiešām varēja rasties ikvienam pārpildītās koncertzāles «Estonia» klausītājam, kad «koru karā» uz skatuves parādījās varavīksnes krāsās tērptais dziedātāju kolektīvs. 

«Ave Sol!»  dziedājums bija pilns radošas dedzības un emocionālas kvēles, aizsniedzot tik augstu virtuozitāti un māksliniecisko meistarību, kas robežojas ar instrumentālas muzicēšanas iespējām. #upisgood #space

Kamerkora pirmās ugunskristības vainagojās ar sudraba medaļu, ierindojoties blakus četrkārtējam Areco konkursa laureātam, Londonas radio starptautiskā konkursa uzvarētājam Sofijas Tautas Padomes jauktajam korim «Rodna pesen» un ungāru F. Erkela jauktajam korim «Ars musica». Domājot par kamerkori «Ave Sol!» un tā diriģentiem, nevaru atturēties no kāda trāpīga raksturojuma, kuru izteicis Arvīds Darkevics: 
««Ave Sol!» dinamiski klusinātais, bagāti niansētais priekšnesums vedina uz pārdomām, ka citkārt bangojošais temperaments un tik spoži spēcīgais Kokaru forte te transformējies citās līdzvērtīgās īpašībās: vieglajās un gaisīgajās kantilēnās, trauslajos harmoniskajos risinājumos, intīmi smalkajās emocijās, kas saplūst meistarīgi veidotajās, necilajās, bet ļoti pievilcīgajās skaņu gleznās. #Q [Arvīds Darkevics “Māksla” 1971]

Tieši šajā korī visspilgtāk atklājas viņu patiesais lielums, jo smalkais un intīmais mīt dvēseles pašos dziļumos.» #space #Q [Arvīds Darkevics “Māksla” 1971]
38 “Latviešu Mūzika” nr. 10 (1973) | E. Siliņš
Ēvalds Siliņš 
VALMIERAS NOVADA MŪZIKAS DZĪVE LAIKA RITUMĀ 
Jau septiņus gadsimtus no augstā krasta Gaujas viļņos lūkojas Valmiera — Ziemeļlatvijas sirds. #personification Valmieras novada ļaudis mūsu tautas vēsturē ierakstījuši ne vienu slavenu lappusi vien. 1802. gada Kauguru nemieri, 1905. gada notikumi Rūjienā un Mazsalacā, Valmieras brīvprātīgo bataljona un Valmieras komjauniešu varonīgā cīņa 1919. gadā, pagrīdes darbs buržuāziskās Latvijas laikā stāsta par slavenām revolucionārām tradīcijām. Bet Valmieras novads var lepoties ne tikai ar saviem varonīgajiem un drosmīgajiem cīnītājiem. Šī raksta autoram gandrīz pirms diviem gadu desmitiem nelielā Igaunijas pilsētiņā Vendrā bija reta izdevība noklausīties ievērojamā igauņu komponista M. Līdiga atmiņu stāstījumu. Sirmais komponists bija labi pazinis daudzus mūsu izcilos mūziķus, studiju laikos Pēterburgā dzīvojis kopā vienā istabā ar Emīlu Dārziņu, vasarā bieži vien kā pavadītājs piedalījies Jurjānu Andreja sniegtajos mežraga koncertos Vidzemē un Igaunijā. Viņš atcerējās arī savus koncertus gadsimtu mijā Valmierā un tās apkārtnē, šo novadu raksturojot šādiem vārdiem: «Gaišs apvidus, lieli mūzikas mīļotāji un labi dziedātāji.» Valmieras novads var tiešām lepoties ar gandrīz pusotra gadsimta senām mūzikas kultūras tradīcijām, sevišķi kora dziedāšanu. #personification
Par latviešu kora dziedāšanas sākumu mēdz uzskatīt 1843. gadu, kad notika J. Cimzes vadītā Vidzemes skolotāju semināra pirmais izlaidums. Tomēr liekas, ka daudzbalsīga dziedāšana Valmieras apkārtnē sākusies jau senāk. Milzīga nozīme kora dziedāšanas attīstībā, it sevišķi Vidzemē, ir bijusi Cimzes skolotāju semināram, kurš no 1839. līdz 1849. gadam darbojās Valmierā, sagatavojot muzikāli labi izglītotus skolotājus — koru diriģentus un iepazīstinot ar daudzbalsīgas dziedāšanas daiļumu plašas ļaužu masas. 

Nenoliedzama nozīme Pirmo latviešu vispārējo dziesmu svētku sagatavošanā un koru kultūras celšanā ir bijusi 1864. gada pavasarī Dikļos notikušajiem vietējiem dziesmu svētkiem, pirmajiem mūsu republikā. #upisgood #space

Par svētku sarīkošanas idejas un paša nosaukuma «Dziesmu svētki» rašanos Dikļu dziesmu svētku organizators, bijušais Cimzes semināra audzēknis, rakstnieks Juris Neikens laikrakstā «Ceļa Biedrs» raksta, ka 1863. gada rudenī iepriekšējā vakarā pirms kādiem baznīcas svētkiem viņš bijis aizbraucis uz Ārgali. legājis pie vietējā skolotāja, viņš atradis pulciņu dziedātāju, noturot kora mēģinājumu. 
«Bija lasījušies gan no Ārciema, gan arī no tāliem nāburgiem un dziedājuši jau daudz stundas, bet piekusis neviens vēl nerādījās, un acis visiem spīdēja no prieka. #Q [Juris Neikens “Ceļa Biedrs” 1863]
— Jau šodien mums bija svētki, — viens jauneklis teica šķirdamies. 
— Dziesmu svētki! — otrs tam atbildēja. 
Un šis vārds man ar tādu skaņu iekrita ausī, ka tūlīt ar tiem dziedātājiem sāku aprunāties, vai citreiz nevarētu sanākt uz dziesmām vien ...» #metonymy #Q [Juris Neikens “Ceļa Biedrs” 1863]

Ar interesi varam lasīt Dikļu dziesmu svētku norises aprakstu: 
«Ap pulksten astoņiem jau viesi sāka rasties, visvairāk tēlnieki, kas nebija zinājuši, cikos dziesmas sāksies. Tie nāca arvien biezāki kājām un braukšus, līdz pēdīgi bija lasījies tāds ļaužu pulks, kā reti te būs redzēts.» 
«Šīs draudzes pagasta skolnieki, 120 skaitā, bija pulcējušies Dikļu pagasta skolā, kas tepat tuvu pie baznīcas, tie, garā strēķī stādīti, pa trim un pa četriem līdzās, ap pulksten divpadsmitiem dziedādami nāca uz dziesmu placi. Lai smalkās balsītes ir plašā birzē būtu dzirdamas, tad visas četras skolas savu spēku savienoja un dziedāja kopā bērnu korī gan baznīcas, gan lauku dziesmiņas uz divi, trīs un arī četrām balsīm. 
Kad pāris stundas bija dziedājuši, tad mazie, kas citi tai dienā agri cēlušies un labu ceļa gabalu nonākuši, pusdienas saulē stāvot, palika gurdeni. To manīdami, metām agrāk mieru, nekā papriekš bija domāts, un steidzāmies pie kliņģeru kurvja ...» 

«Pa tam bija sanākuši dziedātāju pulki — vīru kori, gaidīti un negaidīti, no sešām draudzēm.»1 
Dikļu dziesmu svētkos piedalījās Dikļu, Lielsalacas (tagadējā Salacgrīva), Mazsalacas, Rūjienas, Straupes un Limbažu kori. Katrs koris uzstājies atsevišķi, koncerts tikai sākts un noslēgts ar apvienoto koru dziedātu korāli. Vairums dziesmu izpildītas vācu valodā, latviski dziedājis vienīgi Straupes koris. Par to stāstīts Ziemeļlatvijas Pirmās dziesmu dienas piemiņas lapā: 
«Pirmais koris, kas ar latviskām dziesmām uzstājies atklātā izrīkojumā Jura Neikena 1864. gada vasarā Dikļos sarīkotos pirmos dziesmu svētkos, bija Straupes vīru koris sekojošā sastāvā: M. Arnītis, P. Liepiņš, P. Moors, M. Moors, P. Legzdiņš, M. Rozēns, brāļi Baloži, J. Neikens, A. Velēns, J. Ādamsons un J. Vītoliņš.» 
Koris nodziedājis 2 latviskas dziesmas. 1865. gada Matīšu dziesmu svētkos dziedātas latviski «Mēs visi šodien sanākuši», «Cik jauks ir mežs un lauks», «Kad zaļā mežā tieku» un «Es grib' rītā mežā braukt». 
Neraugoties uz Dikļu 1864. gada dziesmu svētku nelatvisko repertuāru, zīmīgs ir fakts, ka tajos piedalījušies tikai latviešu kori. 
Pieaugušo kori dziedājuši galvenokārt katrs atsevišķi, bet, izpildot bērnu dziesmas, «visas četras skolas savu spēku savienoja un dziedāja kopā bērnu korī». Tātad arī mūsu skolu dziesmu svētku pirmsākums meklējams Dikļos. 

Dziedāšanas mācīšana toreizējā Valmieras apriņķa pagasta skolās bijusi uz samērā augsta līmeņa, jo bērni dziedājuši uz «divi, trīs un arī četrām balsīm». #upisgood #space

Bērnu koru repertuārā ir bijušas arī latviešu tautas dziesmas, kuras tanī laikā sauca par «lauku dziesmiņām». Tas bijis samērā plašs, jo nav izsmelts pat pēc divu stundu dziedāšanas. #space

Dikļu dziesmu svētku laikā Valmierā latviešu kora nav bijis. Sešdesmito gadu otrajā pusē kora dziedāšana kļūst arvien populārāka, dibinās dziedāšanas biedrības un jauni kori, katru vasaru pēc Dikļu dziesmu svētku parauga notiek koru sabraukumi uz novada dziesmu svētkiem: 1865. g. — Matīšos, 1866. g. — Rūjienā (pirmo reizi piedaloties jauktajiem koriem), 1876. g. — Smiltenē, 1869. g. — Cesvainē, 1870. g. — Dobelē. 
Arvien lielāku īpatsvaru šo svētku repertuāra sak ieņemt dziesmas latviešu valodā un latviešu tautas dziesmas. 
Par Valmieras kora dibināšanu saglabājušās ziņas, ka tūliņ pēc Dikļu dziesmu svētkiem Valmieras draudzes skolotājs Leop. Brēža nodibinājis vīru kori, kuru pēc viņa nāves vadījis viņa pēcnācējs Millers, kas izstrādājis arī Valmieras dziedāšanas biedrības statūtus, kurus tomēr neapstiprina. Neraugoties uz to, šī neapstiprinātā Valmieras dziedāšanas biedrība Mūrmuižas meldera Eliāsa vadībā tomēr darbojas, apvienojot sevī tā laika dziedātājus. 1872. gada 26. martā (brīvlaišanas atceres dienā) savu darbību atklāj koris «Dziesmu rota», kura statūti pēc ilgākas gaidīšanas beidzot apstiprināti. Tos parakstījuši Kārlis Vītols (1871. gadā Vītols vadīja zemnieku delegāciju, kura aizveda uz Pēterburgu un iesniedza cara kancelejā 50 000 zemnieku parakstītu lūgumu, lai tos pasargātu pret vācu muižnieku patvarību. Par K. Vītola sabiedrisko darbību A. Deglavs rakstījis romāna «Rīga» I daļā), V. Balodis, Millers, Andersons, Toža, Johansons, podnieks Lūsa, V. Eiduks, M. Eiduks un brāļi Reismaņi. No Valmieras apriņķa Pirmajos vispārīgajos latviešu dziesmu svētkos Rīgā 1873. gadā piedalās 7 kori: Dikļu (dib. 1864. g., diriģents H. Smits), Straupes (dib. 1864. g., diriģents D. Garklāvs), Umurgas (dib. 1869. g., diriģents J. Viļums), Burtnieku «Beverīnas» b-bas jauktais un vīru koris (dib. 1872. g., diriģents J. Kaktiņš), Mazsalacas (dib. 1872. g., diriģents P. Hincenbergs). Visi diriģenti bijuši vietējie skolotāji. Par Valmieras apriņķa koru labo sagatavotību liecina svētku «dziesmu karā» iegūtās vietas. 
Mazsalacas vīru koris ar 20 dziedātājiem ieguva pirmo godalgu — sudraba liru, Straupes vīru koris ar 24 dziedātājiem ieguva piekto godalgu — zīda lentu ar sudraba sprādzi, Burtnieku «Beverīnas» jauktais koris ar 16 dziedātājiem ieguva septīto godalgu — zīda lentu ar sudraba sprādzi. Pirmo dziesmu svētku laureāta — Mazsalacas vīru kora sākumi saistīti ar «Oru» mājām. Tur dzimis ērģeļu virtuozs un komponists Ādams Ore (1855—1927). Ādama Ores tēvs bijis labs dziedātājs, liels dziesmu mīļotājs un kora dziedāšanas atbalstītājs. Mazsalacas kora diriģenta Pētera Hincenberga mazmeita A. Mazlazdiņa, kura tagad dzīvo Rīgā, zina stāstīt sava vectēva atmiņas par braukšanu uz Pirmajiem vispārējiem dziesmu svētkiem Rīgā. Ores tēvs speciāli šim nolūkam esot izgatavojis ratus un devies uz Rīgu ar visu ģimeni. Otrajos vispārīgajos latviešu dziesmu svētkos 1880. gadā no Valmieras apriņķa piedalās Mazsalacas dziedāšanas b-bas vīru un jauktais koris (dir. P. Hincenbergs), Rūjienas vīru koris (dir. E. A. Svehs) un Valmieras «Dziesmu rotas» vīru koris (dir. J. Enkmanis). 
Koru sacensībās sesto godalgu — takts zizli iegūst Rūjienas vīru koris. 
1881. gadā rakstnieks Apsīšu Jēkabs nodibina Kocēniešu pagasta kori. Tajā pašā gadā darbu sāk arī Ipiķu izglītības b-bas «Atmoda» koris. 1882. gada tiek apstiprināti Valmieras latviešu biedrības statūti un «Dziesmu rotas» koris pāriet minētās biedrības pārziņā. Par biedrības kora diriģentiem apstiprina J. Jaunzemu (Apsīšu Jēkabu) un J. Enkmani. 
E. A. Švehs — Rūjienas vīru kora diriģents. 
1883. gada 26. jūnijā, atzīmējot Valmieras latviešu biedrības pirmos gada svētkus, notiek plašs koncerts, kurā bez biedrības kora piedalās arī Andrejs un Juris Jurjāni, kā arī Nikolajs Alunāns, kurš taja laikā bija vēl Pēterburgas konservatorijas students. 
1885. gada 12. janvārī atklāj jauno Valmieras latviešu biedrības sarīkojumu zāli (celta arhitekta Kampes vadībā), kas dod iespēju rīkot koncertus un teātra izrādes piemērotās telpās. 1888. gadā Trešajos vispārīgajos latviešu dziesmu svētkos piedalās Valmieras latviešu biedrības, Rūjienas, Matīšu un Rubenes kori, «Dziesmu karā» otro godalgu — lielāko liru iegūst diriģenta M. Gerliņa vadītais Valmieras latviešu b-bas jauktais koris, goda diplomus saņem Rūjienas jauktais koris (diriģents J. Krauze) un Rubenes vīru koris (diriģents J. Ozoliņš). 1889. gadā Dikļos notiek dziesmu svētki, veltīti 1864. gada Dikļu dziesmu svētku atcerei. Sajā gadā notiek arī Valmieras apriņķa dziesmu svētki, kuros piedalās Valmieras, Rubenes, Murjāņu, Matīšu, Vilzēnu, Limbažu, Dikļu, Umurgas un Burtnieku kori. 
1895. gada Ceturtajos dziesmu svētkos Jelgava Valmieras latviešu biedrības jauktais koris diriģenta T. Grīnberga vadībā «dziesmu karā» izcīna V godalgu — karoga lentu ar sudraba sprādzi. 
1898. gada 21. jūnijā Valmierā notiek plašs apvienoto koru koncerts, veltīts Pirmo latviešu vispārējo dziesmu svētku atcerei. 20. gadsimta sākumā Valmieras mūzikas dzīvē nozīmīgu vietu ieņem Valmieras skolotāju seminārs. Šī mācību iestāde pozitīvi ietekmējusi visas latviešu tautas mūzikas kultūras attīstību, daudzi tās absolventi kļuvuši par koru vadītājiem un nozīmīgiem mūzikas darbiniekiem, tāpēc par Valmieras skolotāju semināra darbību jārunā plašāk. 
Valmieras skolotāju seminārs 
Semināru 25 gadu pastāvēšanas laikā (1894—1919) apmeklējuši un ar skolotāju tiesībām beiguši 520 jaunieši (seminārā meitenes neuzņēma). Absolventu skaita ziņā tas pārsniedza Tērbatas skolotāju semināru (1828—1889), kuru apmeklēja 505, un Cimzes semināru Valkā (1839—1890), kurā mācījušies 508 jaunieši. Lai iekļūtu seminārā, vienmēr bija jāiztur liels konkurss. No 100—150 kandidātiem ik gadus uzņēma tikai apmēram 30 ar labām priekšzināšanām. Seminārā bija tiem laikiem augsts nemantīgo šķiru jauniešu procents, kas daļēji noteica arī semināra audzēkņu kolektīva sabiedriski politiskos uzskatus. Cara valdības iestāžu ieviestais stingrais režīms seminārā aizliedza ikviena brīvāka uzskata paušanu. Tomēr jau pirmajā semināra darbības gadā sāka iznākt nelegāls skolēnu žurnāls, 1899. gadā tika noorganizēta plaša nelegāla bibliotēka (lasīt grāmatas latviešu valodā audzēkņiem bija aizliegts), kurā ietilpa arī neatļauti izdevumi. Viena no visvairāk lasītajām grāmatām bijusi Č. Darvina «Sugu izcelšanās». Valmieras periodā bibliotēka vairākus gadus glabājusies pie Valmieras dzirnavnieka J. Morovska. Neatļautās grāmatas slēptas ari ērģelēs. 1905. g. revolūcijas laikā no semināra par revolucionāru darbību izslēgti pavisam 28 audzēkņi; no tiem daudzi notiesāti. Jāni Staprānu, Kārli Knohu, Artūru Bahmani, Kārli Ozoliņu un Krišu Grīnbergu soda ekspedīcija nošāvusi. No semināra absolventu vidus nākuši vairāki redzami revolucionāri un padomju varas darbinieki: 
Jānis Bērziņš-Ziemelis (1881 — 1938), KSDS(b)P CX un VCIK loceklis, padomju diplomāts; 
Kārlis Janelis — 1919. gadā Padomju Latvijas CIK loceklis, latviešu strēlnieku divīzijas komisārs; Jūlijs Kiršs — partijas darbinieks, vēsturnieks, no 1920. g. līdz 1922. g. bija Fergānas apgabala revolucionārās komitejas priekšsēdētāja vietnieks, Turkestānas izglītības tautas komisāra vietnieks; 
Fricis Medens — Valmieras brīvprātīgo bataljona komandieris 1919. g.; Jēkabs Alksnis — 1937. gadā PSRS aizsardzības tautas komisāra vietnieks. 
Seminārā slepeni tika izdots literārs žurnāls. Tā aktīvi līdzdalībnieki bija semināra audzēkņi Fricis Bārda, Leons Paegle un Jānis Ezeriņš. Muzikālajai izglītībai seminārā pievērsta nopietna uzmanība. 1875. g. 4. jūlijā apstiprinātajā instrukcijā par skolotāju semināriem teikts: 
«106. Dziedāšanas mācību mērķis semināra ir attīstīt audzēkņos muzikālās spējas un dziedāšanas prasmi tādos apmēros, lai tautskolā visi varētu uzņemties dziedāšanas mācīšanu. Kur tas iespējams, semināros māca arī vijoles spēli vismaz tādos apmēros, ka audzēkņi var mācīt skolēniem dziedāšanu ar vijoles palīdzību. 
107. Audzēkņu pienākums ir piedalīties baznīcas dziedāšanā seminārā vai kādā citā baznīcā, kamdēļ viņiem jāiemācās baznīcas svētdienu, svētku, gavēņa, lieldienu u. c. garīgās dziesmas, pie tam tik droši, ka varētu nodziedāt glīti un daiļskanīgi. Turpmāk audzēkņu pienākums ir iemācīties tautas un citas himnas, saturā vērtīgas dziesmas un vērtīgas melodijas. Beidzot — audzēkņi jāiepazīstina ar tautas dziedāšanu. 
108. Mūzikas teorijā audzēkņiem jāsniedz tikai tās zināšanas, kas nepieciešamas nošu pareizai lasīšanai un izpratnei un nošu mācībai skolēniem tautskolā. 
109. Semināra mācību skolas vecākās klases skolēnu dziedāšanas mācībās ietilpst nošu ābece, dažu lūgšanu, garīgu dziesmu un tautas himnu dziedāšana. Šīs skolas skolēni sastāda atsevišķu kori, lai semināra vecākās klases audzēkņi varētu praktizēties kora vadīšanā.» 

Semināra pirmajos pastāvēšanas gados katrā klasē bija divas dziedāšanas stundas nedēļā. Ar 1898. gadu stundu skaits palielinājās uz trim stundām nedēlā. Dziedāšanu mācīja: no 1894. g. līdz 1901. g. V. Lafins, 1901./1902. mācību gadā P. Hvalovskis, no 1902. g. līdz 1906. g. G. Peins, no 1906. g. līdz 1919. g. Jēk. Mediņš. Atsevišķs priekšmets bija baznīcas dziedāšana, kuru mācīja G. Ufers. 
Dziedāšanas skolotāji vadīja arī audzēkņu kori. Daudzus mācību gadus seminārā pastāvējis arī otrs koris, kuru vadījuši paši audzēkņi un kurš iestudējis galvenokārt latviešu dziesmas. Instrumentu spēlei Valmieras skolotāju seminārā bijusi ierādīta nozīmīgāka vieta, nekā tas paredzēts instrukcijā — 2 stundas nedēļā. Seminārā bijušas divas ērģeles, kā arī pūtēju un stīgu orķestru instrumentu komplekti. Paši par saviem līdzekļiem semināristi nomājuši vairākas klavieres. Ērģeļu spēli seminārā mācījuši G. Ūfers, G. Peins un Jēk. Mediņš. Vijoles spēles skolotāji bijuši Ruševskis, Gaiļevičs, G. Peins un Jēk. Mediņš. Vijoles skolotāju uzdevums bijis vadīt arī pūtēju un stīgu orķestri. Instrumentu spēles apmācībā pedagogiem lielu palīdzību snieguši vecāko kursu audzēkņi, kuriem līdz semināra beigšanai bijis pienākums sagatavot katram savu aizstājēju — attiecīgā instrumenta spēlētāju. Valmierā semināristi nodibinājuši arī balalaiku orķestri. 
Vislabākos rezultātus muzikālajā audzināšanā sasnieguši pedagogi Gustavs Peins un it sevišķi Jēkabs Mediņš. Valmieras skolotāju semināra absolventi guva labas zināšanas mūzikas teorijā, zināmas instrumentu spēles iemaņas, izkopa muzikālo dzirdi (uzņemot seminārā, bija pārbaudījums muzikālajā dzirdē) un, galvenais, guva interesi par mūziku. Tāpēc, beiguši semināru, daži no absolventiem kļuva par profesionāliem mūziķiem — Jānis Reinholds, Jēkabs Graubiņš, Pēteris Rība, daudzi, strādādami par skolotājiem, vadīja pašdarbības korus. 
Regulāri notikuši semināra audzēkņu vakari un atskaites koncerti, piedaloties korim un orķestrim, kuros izpildīti arī kori no operām (piemēram, R. Vāgnera «Svētceļnieku koris») orķestra pavadījumā. Programmā, kas saglabājusies no 1914. gada 13. februāra audzēkņu vakara, lasām, ka tur piedalījies koris, vijoles solists, balalaiku orķestris un simfoniskais orķestris. Orķestris atskaņojis E. Dārziņa «Melanholisko valsi», bet koris orķestra pavadījumā dziedājis puišu kori no Čaikovska operas «Cerevički». Vijolnieks spēlējis Guno-Sanželē «Fausta fantāziju». Līdztekus darbam seminārā Jēkabs Mediņš mācījis dziedāšanu arī sieviešu ģimnāzijā, tirdzniecības skolā un reālskolā, arī tur izveidojot labus korus. Pēc tam radusies ideja apvienot semināristu vīru kori ar ģimnāzijas meiteņu kori, tā iegūstot spēcīgu jaukto kori. Šis apvienotais koris ar lieliem panākumiem atskaņojis Bortņanska Devīto koncertu. 
20. gadsimta sākumā turpinās jaunu koru organizēšanās Valmieras apriņķa pagastos: 1902. g. darbu sāk Rubenes izglītības b-bas jauktais koris, 1904. g. — Naukšēnu izglītības b-bas jauktais koris, 1907. g. — Ķoņu dziedāšanas b-bas koris, 1909. g. — Valmieras pagasta izglītības b-bas koris, 1913. g. — Kauguru lauksaimniecības b-bas koris. Rūjienā rosīgi darbojas jauktais koris diriģenta A. Zalcmaņa vadībā (sācis darbu 60. gadu sākumā E. Svena vadībā kā vīru koris, 80. gadu vidū pārorganizēts par jaukto kori un darbojies līdz gadsimtu mijai J. Krauzes vadībā) un orķestris 20 mūziķu sastāvā, ko vada A. Zuments. Orķestris sniedz patstāvīgus koncertus un piedalās dziesmu spēļu uzvedumos (1902. gadā uzvesta dziesmu spēle «Tēvijai» ar N. Kneifa mūziku). Mazsalacas vīru koris beidz pastāvēt ap 1900. gadu, kad noorganizējas jauktais koris pie Valtenbergas muižas. To vadījis muižas alus brūža rēķinvedis Gaikins. 1905. gadā Mazsalacas dziedātāji piedalās draudzes skolas skolotāja Reiņa Cukura (Mazsalacas vīru kora organizētāja un pirmā diriģenta Pētera Hincenberga znots) organizētajā mītiņā Mazsalacas baznīcā. Dziedāta revolucionārā dziesma «Mostieties, jūs darbaļaudis» ar garīgās dziesmas «Ak, Jeruzaleme, mosties» melodiju. Izcili notikumi Valmieras mūzikas dzīvē ir Pēterburgas Ceļojošās operas viesizrādes laika posmā no 1908. gada līdz 1910. gadam. Valmieriešiem ir iespēja labā izpildījumā noklausīties A. Rubinšteina operu «Dēmons», P. Čaikovska «Jevgeņiju Oņeginu» un «Pīķa dāmu». No 1905. gada līdz 1917. gadam Valmierā par skolotāju semināra paraugskolas vadītāju strādā Eduards Zicāns, kurš ir arī labs mūziķis. Drīz pēc pārnākšanas uz Valmieru viņš uzņemas Valmieras latviešu biedrības jauktā kora vadību. Šim korim tajā laikā Valmieras mūzikas dzīvē bijusi nozīmīga loma. 1908. gadā E. Zicāns noorganizē Valmierā arī nelielu simfonisko orķestri, kurš kopā ar Valmieras latviešu biedrības kori piedalās ar vietējiem spēkiem uzvestās M. Gļinkas operas «Ivans Susaņins» izrādē, kura notiek 1913. gadā. 1914. gada vasarā Dikļos grib noorganizēt plašu sarīkojumu sakarā ar 1864. gada Dikļu dziesmu svētku 50. gadskārtu. Kori jau ir iestudējuši repertuāru un veikti visi svētku sagatavošanas darbi, bet sākas pirmais pasaules karš, un gubernators atļauju nedod. 
Sākoties pirmajam pasaules karam, mūzikas dzīve Valmierā un tās apkārtnē kļūst klusāka. Zināmu dzīvību ienes latviešu strēlnieku rezerves pulka ierašanās Valmierā 1916. gada septembra vidū – vairākus koncertus sniedz pulka orķestris (pulks paliek Valmierā līdz 1917. gada augusta vidum, tad tiek pārcelts uz Tērbatu).

Rosību sabiedriski politiskajā dzīvē ienes Februāra revolūcija un cara gāšana. Laikā no 1917. gada 16. līdz 18. aprīlim Valmieras latviešu biedrības zālē notiek Latvijas bezzemnieku kongress, kas nolēma konfiscēt muižnieku un baznīcas zemes, kā arī ievēlēja Latvijas Bezzemnieku deputātu padomi. 

Oktobra revolūcijas uzvara liek uzbangot neredzēti augstam vilnim arī Valmieras novada politiskajā un vēlāk arī kultūras dzīvē. #space

No 1917. gada 29. līdz 31. decembrim Valmieras luterāņu baznīcā notiek Latvijas strādnieku, zaldātu un bezzemnieku padomju kongress, kas Latvijā pasludina padomju varu. 
Mūzikas dzīve Padomju Valmiera 1919. gada (1918. g. decembris — 1919. g. maijs) 
1918. gada 17. decembrī Padomju Latvijas Pagaidu valdība publicē manifestu, pasludinot padomju varu Latvijā. Latviešu strēlnieki, no Pleskavas virzoties uz Rīgu, 1918. gada 22. decembrī izdzen no Valmieras vācu okupantus. 
Par tā laika mūzikas dzīvi var spriest pēc materiāliem, kuri publicēti laikrakstā «Valmieras apriņķa strādnieku un bezzemnieku padomes biļetens», kurš iznāk no 1919. gada 16 janvāra līdz 23. maijam (pavisam 27 numuri). Biļetena pirmais numurs ziņo, ka 1919. gada 18. janvārī Valmieras Strādnieku teātrī notiks tautas izrāde, uzvedīs igauņu rakstnieka Kjcberga sociālo drāmu «Viesulī». 
Teātra izrādes notiek sestdienas un svētdienas, dažreiz ari trešdienās. 
Ar 1919. gada 1. februāri Valmieras strādnieku teātri savā pārziņā ņem apriņķa Izglītības nodaļa un to pārdēvē par Padomes teātri. Tiek noorganizēts teātra koris un vēl otrs jauktais koris koncertiem. 
2. februārī sak darbu pieaugušo vakara kursi — strādnieku vakara universitāte, kurā iestājas 442 cilvēki. 
Lielu rūpību veltī aizbēgušo muižnieku un kontrrevolucionāru atstato mūzikas instrumentu, bibliotēku, gleznu un citu mākslas priekšmetu saglabāšanai un nodošanai tautas pārziņā. Par to apriņķa Izglītības nodaļa izdod īpašu rīkojumu. 
8. martā Valmierā notiek Raiņa darbiem veltīts literāri dramatisks vakars, kurā referātu par Raini nolasa rakstnieks Linards Laicens. Pēc tam seko deklamācijas, vijoles solo priekšnesumi un kora dziesma — E. Melngaiļa «Senatne» (biļetena 11. numurs). 
16. martā teātra telpās notiek LSD Jaunatnes Savienības Valmieras apriņķa I konference. Tai seko koncerts, kurā izpilda skaņdarbus klavierēm un kora dziesmas — «Senatne», «Nāc, rīts» u. c. Šajā konferencē dziesmas izpilda jaunorganizētais Valmieras komjauniešu koris. 
Biļetena 16. numurā ziņots, ka pie latviešu strēlnieku 3. brigādes noorganizēts koris, aicināti tajā piedalīties arī vietējie iedzīvotāji. Latviešu strēlnieku brigādes štābs ar trīs pulkiem atrodas Valmierā no 1919. gada janvāra līdz maijam. Vairākkārt snieguši koncertus arī pulku pūtēju orķestri. 
Teātris kopā ar Valmieras progresīvo inteliģenci, kuras priekšgalā atrodas Linards Laicens, organizē arī koncertus un lekcijas. 
24. martā notiek koncerts, kurā piedalās mākslinieki no Rīgas: Lilija Kalniņa (klavieres), Padomju Latvijas operas solists Pauls Sakss (tenors), Arturs Kornets (baritons) un Edmundo Lučīni (vijole). Sakarā ar skatuves modernizēšanu un tās pārbūves darbiem Padomes teātra oficiāla atklāšana notiek 29. martā. No 1919. gada janvāra līdz maijam teātris uzvedis 14 lugas un sniedzis vairāk nekā 40 izrādes. 
Lai iesaistītu kultūras dzīvē plašas darbaļaužu masas, sākas strādnieku klubu organizēšana. 14. aprīlī apriņķa Izpildu komiteja publicē strādnieku klubu statūtus, bet 24. aprīlī atklāj Valmieras strādnieku klubu. Atklāšanas svinības sākas ar orķestra atskaņotu Internacionāli. Pēc atklāšanas seko referāts, apsveikumi un koncerts. Jauktais koris izpilda E. Melngaiļa «Senatni», A. Kalniņa «Lūk, kāda tāle» un Marseljēzu. Koncertā atskaņo arī skaņdarbus vijolei un klavierēm. Dzejas skandē aktieri Zariņš un Strauts. Noslēgumā koris un orķestris atkal atskaņo Internacionāli. 
Strādnieku klubus organizē visos apriņķa centros, kur darbojas partijas organizācijas, — Dauguļos, Mazsalacā, Rencēnos un citās apdzīvotās vietās. 1919. gadā krāšņi ir 1. Maija svētki, it sevišķi Valmierā. Tie sākas ar plašu darbaļaužu manifestāciju. Gājienā spēlē divu 
strēlnieku pulku orķestri. Pilsēta greznota sarkaniem karogiem un lozungiem. Pēc tam luterāņu baznīcā notiek koncerts. Maija svētku svinēšanu organizē arī Mazsalacā, Dikļos, Rencēnos, Rūjienā, Burtniekos (Burtnieku baznīcā notiek mītiņš). Uz ceļiem, kas veci uz frontes pusi, izlikti lozungi ar sveicieniem sarkanajiem cīnītājiem. 13. maijā publicēts rīkojums pagastu Izglītības nodaļām ieplānot budžetā līdzekļus strādnieku klubu ierīkošanai. 22. maijā teātris rīko koncertu, kurā piedalās latviešu strēlnieku simfoniskā orķestra solisti — Līna Berlina (klavieres), Arturs Kornets (baritons), Pauls Berkovskis (čells). 

Diemžēl jauncelsmes darbs ilgst tikai 5 mēnešus. #upisgood #space

Pārspēka spiesta, Sarkanā Armija atkāpjas. Darbaļaužu entuziasms ir tik liels, ka kultūras dzīve neapsīkst pat tiešā frontes tuvumā. Tā, piemēram, Rencēnos notiek A. Upīša lugas «Viens un daudzi» izrāde, kad fronte atrodas jau pie Sedas upes — tikai 10 kilometru attālumā. Tikai tad, kad pienāk ziņa, ka somu un igauņu baltgvardi sākuši uzbrukumu, izrādi pārtrauc un pēdējo cēlienu publika vairs nedabū noskatīties. 
Valmieras mūzikas dzīve no 1920. gada līdz Lielajam Tēvijas karam. 
Buržuāziskās Latvijas laikā Valmiera ir apriņķa pilsēta ar nelieliem amatniecības, rūpniecības un tirdzniecības uzņēmumiem. Kultūras dzīve balstās galvenokārt uz atsevišķu entuziastu un dažādu biedrību iniciatīvu. Masu svētkus — dziesmu dienas un dziesmu svētkus valdošās aprindas centās izmantot savas ideoloģijas propagandai. 1920. gadā A. Ķirpīte Valmierā nodibina mūzikas skolu. Šajā gadā no jauna organizējas Valmieras latviešu biedrības jauktais koris. Šis koris kļūst par apriņķa respektējamāko muzikālo izpildītāju kolektīvu, kas iestudē nopietnu repertuāru un regulāri koncertē gan apriņķī, gan aiz tā robežām. Šis koris ir viens no tiem nedaudzajiem kolektīviem, kas piedalījies visos deviņos pirmspadomju laika dziesmu svētkos. Valmieras kori (sākumā vīru, pēc tam jaukto) vadījuši šādi diriģenti (gadus nav iespējams pilnīgi precizēt): L. Brēža (dibinājis kori 1864. gadā), A. Millers (piedalījies ar kori 1873. g. dziesmu svētkos), J. Enkmanis (piedalījies ar kori 1880. g. dziesmu svētkos), J. Jaunzems (Apsīšu Jēkabs) — apstiprināts kopā ar J. Enkmani par diriģentu 1882. gada rudenī, M. Gerliņš (piedalās ar kori 1888. g. dziesmu svētkos), T. Grīnbergs (piedalās ar kori 1895. g. dziesmu svētkos), E. Zicāns (1907—1917), V. Kunstmanis (1920—1921). 
1921. gadā darbību atsāk Valmieras teātris. Tajā darbojušies pazīstami aktieri — L. Spīlberga, A. Mihelsons, A. Dimiters, O. Lejaskalne u. c., režiju vadījuši A. Mierlauks, A. Zommers u. c. Pie teātra izveidots arī neliels orķestris. 1912. gadā uzvesta Humperdinka opera «Ansītis un Grietiņa», 1934. gadā iestudēta I. Kalmana operete «Silva», bet 1935. gadā — P. Ābrahama operete «Pavasara mīla». 1923. gadā Valmierā notiek Ziemeļlatvijas I dziesmu diena. 

Šādas dziesmu dienas pēc tam kļūst tradicionālas. Tām bijusi liela nozīme koru kultūras celšanā. #upisgood #space

Pirmajā Ziemeļlatvijas dziesmu dienā piedalījās pavisam 14 kori (Koku, Rencēnu, Kauguru, Dikļu, Dauguļu, Sprēstiņu, Umurgas, Ēveles, Idus, Rauskas, Katvaru, Valmieras pagasta un divi Valmieras pilsētas kori). Kopkori, kura sastāvā bija 510 dziedātāji, diriģēja Valmieras latviešu biedrības jauktā kora diriģents A. Sineps. Kopkoris dziedājis galvenokārt tautas dziesmu apdares. 
1924. gada februāra beigās Valmierā sasauktā kultūras biedrību konference nolēma 1924. gada vasarā sarīkot Valmierā Ziemeļlatvijas II dziesmu dienu un koncertu Dikļos, veltītu 1864. gada Dikļu dziesmu svētku 60 gadu atcerei. Ziemeļlatvijas II dziesmu diena Valmierā notika 1924. gada 20. jūlijā, piedaloties 25 jauktiem un 10 vīru koriem. Pavisam kopkorī bija 895 dziedātāji. Dziesmu dienas programmā bija ietvertas 19 dziesmas (J. Vītola «Upe un cilvēka dzīve», «Beverīnas dziedonis», «Rudens», A. Jurjāna «Tēvijai», «Rindām auga ozoliņi», A. Kalniņa «Meža meita», «Kādi augsti kalni», P. Jurjāna «Ej, saulīte, drīz pie dieva», vīru koriem: E. Grīga «Alvis Trigvasons», E. Vīgnera «Kā Daugava vaida», J. Cimzes «Pūtin pūta melnais mednis», E. Dārziņa «Mirdzi kā zvaigzne»). 
Ziemeļlatvijas III dziesmu diena notika Valmierā 1925. gada 2. augustā, piedaloties 28 jauktajiem koriem. Virsdiriģenti bija E. Melngailis un A. Sineps. Ziemeļlatvijas IV dziesmu dienā, kura notika Valmierā 1926. gada 25. jūlijā, piedalījās tikai 12 kori. Ziemeļlatvijas V dziesmu diena notika 1927. gadā Valmierā. Virsdiriģents — P. Jozuus. Koncertā piedalījās 14 kori. 
Ziemeļlatvijas VI dziesmu diena notika Valmierā 1928. gada 5. augustā. Virsdiriģents — Teodors Kalniņš. Piedalījās 9 kori. Programmā — 17 jauktā kora dziesmas. Tā kā daudziem koriem bija par grūtu katru gadu iestudēt jaunu, samērā plašu un sarežģītu dziesmu dienas programmu un koru skaits, kuri piedalījās dziesmu dienās, arvien saruka, tad 1929. gadā, kas bez tam bija arī neražas gads, Ziemeļlatvijas dziesmu diena nenotika. 
VII dziesmu diena notika Valmierā 1930. gada 27. jūlijā. VIII — 1933. gada 9. jūlijā Valmierā, piedaloties 12 koriem. Apvienoto koru koncerti 20.—30. gados notikuši arī citur Valmieras rajonā. Bauņu Jēkaba kalnā 1925. gada 19. jūlijā atzīmēta Bauņu dziesmu svētku 60 gadu atcere, apvienotos korus diriģējot E. Melngailim un A. Sinepam. Lielu popularitāti iemanto Burtnieku novada dziesmu svētki (I — 1928. g., II — 1931. g. (?), 111 — 1933. g., IV — 1936. g.), koru un dziedātāju skaita ziņā pat pārspējot Valmiera rīkotās Ziemeļlatvijas dziesmu dienas (1933. g. — 32 kori ar 1200 dziedātājiem, 1936. g. — 40 kori ar 1500 dziedātājiem). Par šo svētku popularitāti jāpateicas izcilajam diriģentam Teodoram Kalniņam, kurš bijis visu Burtnieku novada dziesmu svētku virsdiriģents. 1939. gadā, atzīmējot Dikļu dziesmu svētku 75. gadadienu, Dikļos notika dziesmu svētki, kuros piedalījās kori no visas Latvijas. 
20.—30. gados Valmieras apriņķī darbojas daudzi sīki koru kolektīvi. Vairums no tiem nespēj sasniegt vērā ņemamu māksliniecisko līmeni. Laba daļa šo koru darbojas neregulāri. Šāda parādība tajā laikā raksturīga visai republikai. Jēkabs Graubiņš 1931. gada vispārējo dziesmu svētku programmā par šādiem koriem raksta: 
«Tie ir kori — viendienīši, kas izaug ātri un negaidīti, bet tikpat ātri un negaidīti atkal izjūk.» 
Nozīmīgi notikumi Valmieras mūzikas dzīvē ir franču vijolnieka Anrī Marto vieskoncerts 1934. gadā un Reitera kora koncerts 1939. gadā. 1940. gadā līdz ar padomju varas atjaunošanu notiek lielas pārmaiņas gan politiskajā, gan saimnieciskajā, gan kultūras dzīvē. Tās skar arī pašdarbības koru dzīvi. 
Valmierā 1940. gadā nodibinās arodbiedrību jauktais koris, kuru vada skolotājs K. Bariss. Pirmo koncertu koris sniedzis Oktobra svētku sarīkojumā, arī pēc tam vairākkārt koncertējis. 
Toreizējā kora dalībniece Antone atceras, ka svinīgajā sanāksmē 1941. gada pavasarī, kurā jaunievēlētai PSRS Augstākās Padomes deputātei Annai Liepai pasniegts deputāta mandāts, koris dziedājis E. Dārziņa «Lauztās priedes». Mazsalacā skolotājs A. Salmiņš 1940. gadā noorganizē strādnieku kori pie Mazsalacas tekstilfabrikas. Rodas arī citi kolektīvi. Mūzikas dzīves organizēšanas darbs apriņķī gūst plašāku vērienu, bet tad sākas fašistiskās Vācijas nodevīgais uzbrukums. 
Okupācijas laika kultūras dzīve un koru darbs Valmieras apriņķī gandrīz pilnīgi apsīkst. 

Mūzikas dzīve Valmieras novadā pec Liela Tēvijas kara 
1944. gada rudenī fašisti atkāpjoties nodedzina gandrīz visu Valmieras pilsētu un lielu daļu Rūjienas, uzspridzina visus dzelzceļus, sabojā tiltus un sakaru līnijas. Tāpēc pēc Valmieras apriņķa atbrīvošanas padomju iestādēm milzīgas pūles prasīja normālu dzīves apstākļu atjaunošana pilsētās un laukos, bez pajumtes palikušo iedzīvotāju apgāde ar dzīvokļiem un pārtiku, postījumu likvidēšana. Neraugoties uz milzīgām saimnieciskām grūtībām, jau pirmajās nedēļās pēc atbrīvošanas ļoti daudz tiek darīts izglītības un kultūras laukā. Darbu sāk skolas, pēc tam durvis ver bibliotēkas, klubi un kultūras nami. Organizējas jauni kori, orķestri, dziesmu un deju ansambļi, aģitbrigādes, dramatiskie kolektīvi. 
1945. gadā noorganizējas jauni pašdarbības kolektīvi visās apriņķa pilsētās un pagastos. 1945. gadā Valmierā noorganizējas komunālo darbinieku arodbiedrības jauktais koris (diriģents E. Vikmanis, vēlāk I. Geidene) un pūtēju orķestris (diriģents V. Mačs, vēlāk J. Dainis). Arī Rūjienā un Mazsalacā jaunatvērtajos kultūras namos sāk darboties kori; tie organizējas pat tādos pagastos, kur agrāk nekad nav pastāvējuši. 
Par mākslinieciskās pašdarbības ārkārtīgi plašo vērienu spilgti liecina 1948. gada 10. un 11. jūlijā notikušie Valmieras apriņķa dziesmu svētki, kuru dalībnieku skaits tālu pārsniedz visu līdz tam redzēto: svētkos piedalās 50 kori ar 3250 dziedātājiem un 5 putēju orķestri ar 62 dalībniekiem. 
1948. gada Padomju Latvijas dziesmu svētkos no Valmieras apriņķa piedalās 582 pašdarbnieki. Apriņķu sacensībā par sagatavošanos svētkiem Valmieras apriņķi atzīst par labāko, un valmierieši iet dziesmu svētku gājiena priekšgalā. 
Aktīvi kultūras dzīves rosinātāji 40. gados Valmierā ir komunālo darbinieku arodbiedrības jauktais koris (līdz 1951. g.), Valmieras ekonomiskā tehnikuma jauktais koris (līdz 1950. g.)\ Valmieras pedagoģiskās skolas jauktais koris (dir. I. Geidene — līdz 1959. g., kad pedagoģisko skolu pārcēla uz Rīgu), Valmieras 11 komjauniešu varoņu vidusskolas jauktais koris (dir. E. Vikmanis). Mazsalacā par labu kolektīvu izveidojas J. Menca 
Diriģents V. Mačs. 
vadītais Mazsalacas kultūras nama jauktais koris (līdz 1957. gadam). 1950. gadā pie Rūjienas kultūras nama izveidojas labs pūtēju orķestris (diriģents V. Mačs, tagad — U. Zuments), kas 1951. gada republikāniskajā orķestru skatē iegūst 3. vietu un vēlāk kļūst par Jaunatnes festivāla republikāniskā konkursa laureātu. 
1952. gadā nodibinās Valmieras vīru koris «Imanta» (diriģents E. Vikmanis, pēc tam N. Dūze, V. Liepiņš, I. Lazo), kas tagad ir visā republikā pazīstams kolektīvs. 1955. gada dziesmu svētkos Valmieras un Rūjienas rajonos (atbilst tagadējā Valmieras rajona teritorijai) piedalās pavisam 117 pašdarbības kolektīvi ar 3110 dalībniekiem. Republikānisko 1955. gada Padomju Latvijas dziesmu svētku koru sacensībās II vietu izcīna I. Geidenes vadītais Valmieras pilsētas medicīnas darbinieku arodbiedrības sieviešu koris un Valmieras arodbiedrību apvienotais vīru koris, goda rakstus piešķir Mazsalacas kultūras nama jauktajam korim (dir. J. Mencis) un Rūjienas vidusskolas jauktajam korim (dir. Ē. Šiliņš). 1959. gadā pie rajona kultūras nama sāk darbu spēcīgs jauns kolektīvs — sieviešu koris «Kokle» (dir. I. Geidene), iekļaujot sevī bijušā medicīnas darbinieku sieviešu kora dziedātājas. Tagad šis koris jau vairāk nekā gadu desmitu nes rajona labākā sieviešu kora nosaukumu. 
1960. gadā par plašiem tautas svētkiem izvēršas Valmieras rajona dziesmu svētki. Koru sacensībās kā labākie rajona kori izvirzās Rūjienas kultūras nama jauktais koris (dir. E. Šiliņš), Valmieras kultūras nama vīru koris «Imanta» un sieviešu koris «Kokle» (dir. I. Geidene). Dziesmu svētku karogu piešķir rūjieniešiem. Par labāko rajona pūtēju orķestri tiek atzīts Rūjienas kultūras nama orķestris. 
1960. gada Padomju Latvijas dziesmu svētkos no Valmieras rajona piedalās 9 kori, kā arī Rūjienas pūtēju orķestris. 
1960. gada decembrī mira rajona koru virsdiriģents Elmārs Vikmanis, kuram ir lieli nopelni Valmieras mūzikas dzīves organizēšanā. Par viņa darba turpinātāju kļuva Niklāvs Dūze. 
1962. gadā par mūzikas skolas direktoru ieceļ Tālivaldi Dubavu, par rajona virsdiriģentu — Ē. Šiliņu, bet, sākot ar 1971. gadu, Valmieras rajona koru virsvadību uzņemas LPSR Nopelniem bagātais mākslas darbinieks D. Gailis. 

Jāzepa Vītola 100. dzimšanas diena Valmierā
Valmierā kārts šūpulis izcilajam latviešu komponistam Jāzepam Vītolam. Viņš pats par savu dzimto vietu raksta ar lielu siltumu: 
«Netālu no Valmieras, pusceļā starp kapsētu un senāko draudzes skolu, bija arī stūrītis, kuru es ļoti mīlēju: Ģīmja dzirnaviņas. Mazā, zemā, pelēkā būdiņā — viņas tur bija ielejā iegūlušas, it kā atvainodamās par to, ka braucējam, kājniekam iedrošinājušās stāties ceļā. Šo kluso dzirnavu skaistums bija zaļa, vēsa, noslēpta grava ar simtgadu veciem kokiem, kuri ne karstajā vasaras pēcpudienā vien saukdami sauca paslinkot viņu ēnā  … 
Visa šī stūrīša elpa bija miers — dziļš miers, gandrīz kā pasakā. Un šo mieru es kādreiz traucēju, pasaulē ierodoties. Jo piedzimu šinīs Ģīmja dzirnavās, puskilometru starp pašu Valmieru un sirmo draudzes skolu. Un tas notika 14./26. jūlijā 1863. g.» (Jāzeps Vītols. Manas dzīves atmiņas. Krājums «Latviešu mūzika». LVI, 1958, 244.-245. lpp.). 

Tāpat kā Jāzepam Vītolam mīļa bijusi dzimta Valmiera, arī valmieriešiem vienmēr tuva bijusi Vītola daiļrade. Jau gatavojoties 1888. gada III vispārējiem latviešu dziesmu svētkiem, Valmieras un apkārtnes kori iestudē vienu no komponista pirmajām kora dziesmām — «Bērzs tīrelī». Pēc tam koru repertuārā Vītola kompozīcijas ieņem arvien nozīmīgāku vietu. 20. gados Valmierā rīkotajās Ziemeļlatvijas dziesmu dienās bieži skan Vītola kora daiļrades pērles — «Gaismas pils», «Beverīnas dziedonis», «Saules svētki», «Upe un cilvēka dzīve». 1932. gada 13. martā par izcilu Valmieras mūzikas dzīves notikumu kļūst J. Vītola skaņdarbu vakars, kuru rīko Valmieras mūzikas skola. Sirmais komponists pats, ieradies dzimtajā pilsētā, saka ievadvārdus. Koncerta pirmajā daļā viņa skaņdarbus klavierēm un vijolei, kā arī solodziesmās izpilda mūzikas skolas audzēkņi. Pati pirmā skaņdarbu «Albumā» spēlē deviņus gadus vecā 3. klases skolniece Vilma Cīrule, tagad pazīstama pianiste, LPSR Nopelniem bagātā skatuves māksliniece. 
Pēc Lielā Tēvijas kara J. Vītola dziesmas vienmēr ir gan vīru kora «Imanta», gan Rūjienas pilsētas kultūras nama, gan citu rajona koru repertuārā, tās skan rajona dziesmu dienās un dziesmu svētkos. 
Par nozīmīgu kultūrvēsturisku notikumu izvēršas J. Vītola 100. dzimšanas dienas atzīmēšana. 1962. g. 21. decembrī Valmieras 1. astoņgadīgās skolas zālē Jāzepa Mediņa mūzikas vidusskolas audzēkņi sniedz Vītola skaņdarbu koncertu, veltītu viņa 100. dzimšanas dienai. Pēc tam seko divi koncerti ar vienādu programmu: pirmais notiek 1963. gada 21. aprīlī Rīgā, otrais — 1963. gada 11. maijā Valmierā. Abos koncertos piedalās Valmieras rajona kultūras nama vīru koris «Imanta» (diriģents Niklāvs Dūze), Latvijas PSR Zinātņu akadēmijas Tautas koris (diriģents Jānis Dūmiņš, solists Georgs Jankovskis — tenors), ievadvārdus saka mākslas zinātņu doktors Jēkabs Vītoliņš. Svinības sākas ar koru gājienu no Valmieras rajona kultūras nama uz komponista dzimšanas vietu — tur, kur aiz Valmieras 11 varoņu komjauniešu vidusskolas Gaujas ielejas malā atrodas divstāvu sarkana ķieģeļu eka — bijušas Ģīmja dzirnavas. Agrāk blakus tai bijusi neliela koka mājiņa, kurā dzimis Jāzeps Vītols. 
Tiek atklāta ari piemiņas plāksne. 

Valmieras koncertzāle — muzejs 
Ar Latvijas PSR Valdības 1963. gada lēmumu Valmieras Sīmaņa baznīcu tika paredzēts pārvērst par koncertzāli muzeju. 
Šī baznīca ir viens no musu republikas ievērojamākajiem arhitektūras un vēstures pieminekļiem. 
Ta celta 1283. gada jauktā romāņu-gotu stilā. 
Ērģeles uzstādītas 1886. gadā. Tās būvējis ievērojamais ērģeļu meistars Fridrihs Lādegasts (1818—1905), kurš 1879. gadā būvējis arī Tallinas Doma ērģeles. Valmieras baznīcas ērģelēm ir 1890 stabules (garākā — 6 metri, īsākā — 18 milimetri), 33 reģistri, 3 manuāli. 
Koncertzāles atklāšana notika 1964. gada 25. jūlijā. Koncertā piedalījās Pēteris Sīpolnieks (ērģeles), Leonarda Daine (soprāns), Mārtiņš Grīnbergs (čells) un Valmieras kultūras nama vīru koris «Imanta», atskaņojot Baha, Vāgnera, Mocarta, Vītola u. c. komponistu skaņdarbus. 
Ērģeļu skanējumu un koncertzāles akustiku klausītāji novērtējuši ļoti atzinīgi, tāpēc koncerti seko cits citam. Tajos piedalījies Oļģerts Cintiņš, Veronika Pilāne, Druvis Kriķis, Jānis Svinka, Pēteris Sīpolnieks, Māris Villerušs, Zermēna Heine-Vāgnere, Elfrīda Pakule, Ernests Bertovskis, Ilga Tiknuse, Rasma Lielmane, Kārlis Zariņš, Pēteris Grāvelis, kā arī Tautas vīru koris «Tēvzeme» Haralda Medņa vadībā, Valmieras vīru koris «Imanta» N. Dūzes vadībā, Latvijas PSR Radio un televīzijas koris E. Račevska vadībā. 
1963./64. gada ziemā Valmierā darbu sāka neliels pašdarbības simfoniskais orķestris Arvīda Rozenberga vadībā. Orķestrī darbojas gan mūzikas skolas pedagogi un skolēni, gan arī pilsētas iestāžu un uzņēmumu darbaļaudis. 1964. gada 19. maijā orķestris sniedza savu pirmo koncertu astoņgadīgās skolas zālē, piedaloties solistiem: Elgai Auzenbergai (mecosoprāns), Aijai Selēnai (vijole), Pēterim Vidriķim (klarnete), Jurim Freimanim (klavieres). 
Orķestris sarīkojis koncertus ne tikai Valmierā, bet arī citās P11T966 gada Valmierā atklāja jaunu kultūras namu. Tajā ir skatītāju zāle ar 800 vietām, lekciju zale un plašas nodarbību telpas daudziem pulciņiem. Jaunā kultūras nama atklāšana pavēra ceļu uz Valmieru arī citu republiku māksliniekiem. Laika no 1967. līdz 1969. gadam tur notikuši apmēram 70 vieskoncerti (Latvijas PSR, Igaunijas, PSR Armēnijas PSR un Omskas simfoniskie orķestri Azerbaidžānas Valsts dziesmu un deju ansamblis Moldāvijas dziesmu un deju ansamblis «Fluerašs», Kirgīzijas Valsts tautas instrumentu ansamblis, LPSR Operas un baleta teātra kolektīvs, LPSR Valsts Akadēmiskais koris, Urālu tautas koris, Rīgas kamerorķestris un čellistu ansamblis, B. Gutņikovs, E. Testeļeca, E. Bertovskis, Ņ. Ļeļčuka, Maskavas arfu kvartets, N. Akopjana, V. Beļčenko u. c.). 

Vidzemes zonas jaukto koru salidojums 
1967. gads, Lielā Oktobra 50. gadskārtu sagaidot, bija pats skanīgākais visā Valmieras novada vēsturē. Jau ziemā visās rajona pilsētās un ciemos bija jūtama nepieredzēta aktivitāte — notika Vissavienības mākslinieciskās pašdarbības festivāla pasākumi. 
Galvenais notikums bija Vidzemes zonas jaukto koru salidojums Valmierā 15. un 16. jūlijā. Tas izvērtās ne tikai par vienu no izcilākajiem mūsu republikas pasākumiem Vissavienības mākslinieciskās pašdarbības festivāla ietvaros, bet sakrita ar otru nozīmīgu notikumu — Krievu kultūras dekādes atklāšanu mūsu republikā. 
Valmierā ieradās dziedātāju pulki no Alūksnes, Cēsīm, Valkas, Gulbenes un Limbažiem, rajona centrā pulcējās arī vietējie pašdarbnieki — 62 kori ar 2750 dziedātājiem (virsdiriģenti I. Cepītis un A. Krastiņš, orķestru virsdiriģents A. Rozenbergs). Liepu smaržas pilns atausa 16. jūlija rīts. Gaujmalas priedēs uz estrādes notika apvienoto koru mēģinājums, bet pie Valmieras un Cēsu rajona robežas, kur bija uzcelti zaļumiem vīti godavārti, Valmieras rajona pārstāvji sagaidīja brālīgās Krievzemes dziedātājus — KPFSR Valsts Akadēmisko kora kapelu A. Jurlova vadībā. Viņi devās uz Kultūras un atpūtas parku, kur tos jūsmīgi sveica apvienoto koru dziedātāji. Pie diriģenta pults stājās A. Jurlovs, un sagaidītāji ar viesiem saplūda vienā korī, dziedot G. Sviridova «Satikās tēvs ar dēlu» un «Pūt, vējiņi». Pēcpusdienā visi salidojuma dalībnieki un viesi devās svētku gājienā caur pilsētu uz Kultūras un atpūtas parka estrādi, kur tos ar aplausiem sveica pāri par 10 000 klausītāju. Pēc plaša koncerta visi klātesošie sumināja «dziesmu kara» uzvarētājus — Cēsu rajona skolotāju kori (diriģents Imants Kokars) un Alūksnes rajona kultūras nama kori (diriģents J. Kravalis), kurus izvirzīja uz mākslinieciskās pašdarbības festivāla noslēguma koncertu Rīgā. 1970. gadā Valmieras rajonā regulāri darbojās 12 jauktie kori (498 dalībnieki), 3 sieviešu kori (145 dalībnieki), 1 vīru koris (65 dalībnieki), 12 vīru vokālie ansambļi (81 dalībnieks). 20 sieviešu vokālie ansambļi (168 dalībnieki), 5 pūtēju orķestri (89 dalībnieki). 

Putēju orķestru tradīcija 
Pirmie orķestri — deju kapelas Rūjienas pusē sākuši rasties pirms apmēram 100 gadiem. Pirms tam godībās un krogos rīkotajos deju vakaros spēlējuši tikai atsevišķi mūziķi, galvenokārt vijolnieki. Pierakstītas viena šāda vijolnieka — Daniēla Zumenta, kurš dzīvojis Rūjienas «Kalna Vagaļos», atmiņas, kurās viņš stāsta, ka pagājušā gadsimta 50.—60. gados muzikantu bijis ļoti maz un viņš aicināts spēlēt kāzās un citās godībās ne tikai Rūjienas draudzē. Gadsimtu mijā Rūjienā darbojas samērā labs orķestris, kurš atskaņo deju mūziku, uzstājas arī koncertos. To vadījis Augusts Zuments, Daniēla Zumenta dēls, izcili apdāvināts mūziķis, kuram diemžēl nav izdevies iegūt profesionālu izglītību. Kad viņam bijis 12 gadu (dz. 1871. g. 5. febr.), Rūjienā viesojies brāļu Jurjānu mežragu kvartets. Jurjānu Andrejs noklausījies mazā Augusta vijoles spēli, kuru zēnam iemācījis tēvs, atzinis viņu par ļoti apdāvinātu un aicinājis sev līdzi uz Harkovu mācīties mūzikas skolā. Tēvs piekritis, bet māte nav bijusi ar mieru laist dēlu tik tālu prom no mājām. Tā arī zēns nav kļuvis par profesionālu mūziķi, tomēr sasniedzis atzīstamu gatavību. Viņš bieži uzstājies koncertos kā solists. 
Vēlāk Augusts Zuments nodibina savu orķestri, kurš 20.— 30. gados ir pazīstams plašā apkārtnē. Viņš bijis arī pašdarbības komponists, rakstījis skaņdarbus gan savam orķestrim, gan arī kora un solodziesmās. Tās savā repertuārā uzņēmuši arī profesionāli dziedātāji. Zumenta orķestra sastāvā ietilpuši gan stīgu, gan pūšamie instrumenti. 
1923. gadā Leonards Bošs, kurš dzīvojis «Pausku» mājās uz Sedas upes krasta, noorganizē orķestri, kura sastāvā ietilpst gan stīgu, gan pūšamie instrumenti. Jauno kolektīvu nosauc par «Sedas orķestri». 1925. gadā to pārveido par pūtēju orķestri. Sakot ar 1927. gadu, kolektīvs sāk iestudēt arī koncertrepertuāru un sniedz priekšnesumus daudzos sarīkojumos dažādās Ziemeļvidzemes pilsētās un pagastos. Orķestra sastāvs nav bijis skaitliski liels (12—14 mūziķi), bet tas darbojies regulāri līdz pat Lielajam Tēvijas karam. 
1926. gadā bijušais 8. latviešu padomju pulka mūziķis Eduards Podiņš un Kārlis Uzkalis noorganizē orķestri pie sporta biedrības «Krauze» Rūjienas nodaļas. 20. gadu beigās sāk darboties vēl vairāki orķestri pie dažādām biedrībām un organizācijām. 
1932. gada vasarā Naukšēnu parkā notiek Rūjienas apvienoto pūtēju orķestru koncerts profesora J. Jurjāna vadībā, kas ļoti stimulējis orķestru darbu un mudinājis jauniešus mācīties instrumentu spēli. 
Lielu ieguldījumu jauno orķestra mūziķu audzināšanā devusi Rūjienas vidusskola. Tās pūtēju orķestris ilgus gadus bijis respektējamā mākslinieciskā līmenī. Par to jāpateicas vidusskolas mūzikas skolotājiem — orķestra vadītājiem, kuri visi bijuši teicami mūziķi un lieli sava darba entuziasti: pianists Paulis Krieviņš, bazūnists un komponists Jānis Aizpurietis, trompetists Valdis Vikmanis, flautists Kārlis Mors, trompetists Vilfrīds Mačs. 
Pūtēju orķestru popularitātes un Rūjienas vidusskolas mūzikas skolotāju ietekmēti daudzi jaunieši nopietni sāka mācīties pūšamo instrumentu spēli. Vēlāk daudzi no viņiem kļuvuši par profesionāliem mūziķiem: Eduards Mednis — J. Vītola Latvijas Valsts konservatorijas docents (klarnete), LPSR Nopelniem bagātais skatuves mākslinieks, Teodors Miķelsons (mežrags) — ilggadējais operas un radio orķestru mūziķis, Augusts Bundzis (mežrags) — ilggadējais radio orķestra mūziķis, Kārlis Mors (flauta) — mūzikas skolotājs, Gunārs Bošs (trompete) — Kārsavas mūzikas skolas direktors, LPSR Nopelniem bagātais mākslas darbinieks Valdis Vikmanis (trompete), Edgars Brīnums (fagots) — LPSR Valsts Akadēmiskā operas un baleta teātra orķestra mūziķis, Voldemārs Glāzers (fagots), Jānis Pitāns (bazūne) — LPSR Televīzijas un radio orķestra mūziķis, Arnolds Pope (klarnete) — LPSR Televīzijas un radio orķestra mūziķis un E. Dārziņa speciālās mūzikas skolas pedagogs, Arvīds Resnis (fagots) — J. Vītola Latvijas Valsts konservatorijas vecākais pedagogs, Zigurds Smits (trompete) — J. Mediņa mūzikas vidusskolas pedagogs, Jānis Pasītis (bazūne) — LPSR Televīzijas un radio simfoniskā orķestra mūziķis, Pēteris Jēkabsons (fagots) — Rīgas Operetes teātra orķestra mūziķis, Ēriks Leitlands (oboja) — Bobruiskas Operetes teātra orķestra mūziķis. Kā redzams, mazās Rūjienas pilsētiņas un tas tuvākās apkārtnes devums mūsu profesionālo mūziķu saimei patiešām nav mazs. 

Pēc Liela Tēvijas kara saimnieciskās un ari kultūras dzīves atjaunošana nebija viegla. Ar lielām grūtībām sadūrās arī pirmie mēģinājumi pēc kara noorganizēt pūtēju orķestri: mūziķi bija izklīduši, nebija instrumentu. Apvienojot vidusskolas un kultūras nama spēkus, izdevās sapulcināt apmēram 10 cilvēku, kuri vidusskolas skolotāja K. Mora vadībā izveidoja nelielu orķestri. Tā darbība ierobežojās ar himnu un dažu maršu nospēlēšanu valsts svētkos. Ar tādu sastāvu nebija ko domāt par nopietnāku māksliniecisku mērķi. 1950. gadā Rūjiena kļuva par jaunizveidotā rajona centru, sāka darbu rajona iestādes, ieradās daudz jaunu darbinieku. No bijušās Valmieras rajona Izpildu komitejas uz Rūjienu pārnāca strādāt rajona Izpildu komitejā par plānu daļas vadītāju Vilfrīds Mačs — ilggadējs orķestra mūziķis un liels mūzikas entuziasts. Viņš enerģiski sāka jauna pūtēju orķestra organizēšanu pie rajona kultūras nama. Pirmajā nodarbībā 1950. gada jūlijā ieradās tikai seši dalībnieki. Vēlāk šis skaits palielinājās līdz deviņiem. Tomēr diriģents izvirzīja mērķi — sagatavot nelielu koncertprogrammu Oktobra svētkiem. 
1951. gadā orķestra sastāvs jau pieauga līdz 11 mūziķiem. Gada beigās orķestris izcīna pirmo vietu Rūjienas rajona mākslinieciskās pašdarbības skatē un tiek izvirzīts uz republikānisko skati Rīgā. No pieciem kolektīviem rūjienieši izcīna trešo vietu, spēlējot Čaikovska «Tarantellu», Aņisimova «Koncertvalsi» un «Maršu». 
Pēc panākumiem republikāniskajā skatē ievērojami pieaug orķestra popularitāte un palielinās skaitliskais sastāvs. Orķestris sāk regulāru koncertdarbību, viesojoties Rūjienas un kaimiņu rajonu klubos un kultūras namos. 1954. gada 5. aprīlī Rūjienas rajona kultūras nama pūtēju orķestris koncertē Rīgā, pavisam atskaņojot 12 skaņdarbus. Koncertā piedalās solisti: flautists K. Mors un ksilofonists Ē. Šiliņš. Debija republikas galvaspilsētā ir veiksmīga. 
Lūk, republikas pūtēju orķestru virsdiriģenta Augusta Krisberga atsauksme: 
«Tas ir pēckara gados pirmais mākslinieciskās pašdarbības pūtēju orķestra koncerts Rīgā ar pilnīgi patstāvīgu programmu. Sniegums neapšaubāmi bija labs.»1 

Koncerts Rigā pierādīja, ka kolektīvs ir nobriedis nopietnu māksliniecisku uzdevumu veikšanai. Orķestra sastāvs jau bija pieaudzis līdz 20 dalībniekiem. 1955. gada vasarā orķestris veiksmīgi piedalījās Padomju Latvijas 15. gadadienai veltītajos republikāniskajos Dziesmu svētkos. 
Par orķestra sniegumu šajos svētkos orķestru virsdiriģents A. Krisbergs izteicās: 
«Viss orķestra kolektīvs izaudzis par mākslinieciski respektējamu vienību, kas godam pārstāv mūsu republikas orķestru labākās tradīcijas.»2 
1955. gada rudenī orķestris ar plašu koncertu Rūjienas kultūras namā atzīmēja 5 gadu darba atceri. Kolektīvu un diriģentu apbalvoja ar LPSR Kultūras ministrijas Goda rakstiem, daudzi ilggadējie mūziķi saņēma rajona Goda rakstus un balvas. Pirmajos 5 darba gados orķestris 70 reizes sniedzis koncertus ārpus Rūjienas un 30 reizes koncertējis savā pilsētā. 
1957. gadā Rūjienas rajona kultūras nama orķestris kļuva par Pirmā Latvijas PSR jaunatnes festivāla republikāniskā konkursa laureātu. 
Orķestra repertuārs bija plašs un daudzveidīgs, tajā ietilpa pāri par 100 skaņdarbu, neskaitot deju mūziku: latviešu padomju komponistu skaņdarbi un klasika (J. Ozoliņa Svīta no mūzikas lugai «Dace meklē laimi», Jēk. Mediņa «Valsis», J. Ivanova «Dzimtenes ainavas», J. Ivanova «Rāzna», Alfr. Kalniņa Latviešu tautas dziesmu svīta un Karodziņu polonēze, Jāz. Vītola Latviešu tautas dziesmas, A. Jurjāna «Ačkups»), daudzi krievu un aizrobežu klasiķu darbi (fragmenti no Čaikovska baletiem, Mocarta uvertīra operai «Titus», Bizē «Intermeco», Brāmsa «Ungāru dejas», M. Oginska «Polonēze»), citu padomju tautu mūzika (N. Lisenko «Ukraiņu svīta», Fantāzija par I. Dunajevska kinofilmu melodijām) un daudz citu darbu. 1960. gadā orķestri apbalvo ar LPSR Kultūras ministrijas Goda rakstu par sekmīgu piedalīšanos Padomju Latvijas 1960. gada Dziesmu svētku pūtēju orķestru sacensībās. 1961. gada 28. janvārī rūjienieši sumināja diriģentu V. Maču un orķestra mūziķus viņu 10 gadu darba atceres koncertā. Orķestrim svinīgi pasniedza Latvijas PSR Kultūras ministrijas Goda rakstu. 
Sākot ar 1963. gadu, V. Mačs slimības un darba apstākļu dēļ vairs nevarēja intensīvi nodoties darbam ar orķestri un kļuva par tā konsultantu. (Viņš mira 1968. gadā.) Kopš 1964. gada orķestra vadība pilnīgi pārgāja Ulda Zumenta rokās. 
Nevar nepieminēt orķestra ilggadējos dalībniekus V. Kauci un J. Zumentu, kuri, uz mēģinājumiem ierazdamies, mēro katrreiz gandrīz 10 kilometrus garu ceļu, Ē. Vorpu, L. Alpu un V. Sprinci, kuri teicami strādā savās darba vietās un tikpat apzinīgi jau kopš kolektīva dibināšanas veic savus pienākumus orķestrī. īpaši jārunā par orķestra veterānu Eduardu Podiņu (1888—1971). Viņa tēvs bija trompetists cariskās Krievijas armijā. E. Podiņš mūziķa — baritonista gaitas sācis armija 1910. gadā. 1917. gada viņš strādājis revolucionārajā Petrogradā un spēlējis orķestrī, sagaidot Ļeņinu Somijas stacijā 1917. gada pavasarī. 
Šo brīdi viņš atcerējies kā vienu no savas dzīves izcilākajiem notikumiem: 
«Tanī laikā strādāju Lesnera fabrikā un spēlēju strādnieku orķestri. Orķestrī bijām visi latvieši, vairums — no Rīgas evakuētie strādnieki, pavisam ap 20 cilvēku. Rīdzinieks bija arī diriģents — trompetists Treimanis. Fabrikas boļševiku komiteja mūs aicināja doties uz Somijas staciju sagaidīt Ļeņinu. Stacijas laukuma bija sapulcējies milzums strādnieku no visām pilsētas fabrikām. Laiks vēl bija vēss un jāgaida ilgi. Cilvēki sala, bet neviens prom negāja. Kad Ļeņins izkāpa no vagona, viņu sāka apsveikt fabriku strādnieku delegācijas, bet mēs spēlējām sagaidīšanas maršu. Pēc tam kad revolūcijas vadonis bija uzcelts uz bruņumašīnas un sākās mītiņš, mēs spēlējām Internacionāli.» 

Pēc atgriešanās Rūjienā 1919. gadā E. Podiņš iestājies Valmieras brīvprātīgo bataljonā, lai cīnītos pret baltgvardiem. Nevarēdams dzīvot bez aktīvas muzicēšanas, viņš sāk organizēt bataljona orķestri. Pirmie mūziķi esot bijuši alojieši, pēc tam pievienojušies vīri arī no citiem pagastiem. Kopā sanācis apmēram 15 cilvēku. Kaut arī muzikālās zināšanas un instrumenta spēles prasme dažam labam bijusi visai niecīga, darbs veicies labi, jo visi mācījušies ar lielu sajūsmu. Drīz vien jau pratuši nospēlēt Internacionāli. Pēc neilga laika bataljons pievienots 1. latviešu divīzijas 8. latviešu padomju pulkam. Brīvprātīgo bataljona orķestris iekļauts pulka orķestrī, kura diriģents bijis kapelmeistars Fjodorovs. Tā sastāvā bijuši apmēram 35 vīri. Pulks atkāpies uz Varakļāniem. Tur orķestris sniedzis vairākus koncertus. Pulka orķestrī E. Podiņš izpildījis orķestra vecākā pienākumus. 1921. gadā E. Podiņš atgriežas Rūjienā un atkal enerģiski darbojas mūzikas laukā gan kā orķestru organizētājs, gan to dalībnieks. Viņa orķestra mūziķa stāžs — 56 gadi, atalgojums par to — daudz goda rakstu, pateicību un visu rūjieniešu cieņa. 

Valmieras mūzikas skola 
1970. gadā Valmieras mūzikas skola atskatījās uz 50 darba gadiem. Sākumā skola bijusi privāta. Tās dibinātāja un pirmā vadītāja bija pianiste Anna Ķirpīte. Pirmajā darba gadā uzņemti 175 audzēkņi, strādājuši 9 skolotāji. Darbojušās klavieru, solo dziedāšanas un vijoles klases, mācīti arī teorētiskie priekšmeti un ritmoplastika. 1944. gada rudenī pēc Valmieras atbrīvošanas no vācu fašistiskajiem iebrucējiem mūzikas skola atsāk darbu kā Kultūras ministrijas Valmieras bērnu mūzikas skola. Par tās direktoru kļūst Elmārs Vikmanis. Pirmie pedagogi, kas 1944. gada rudenī sāk darbu, ir pianistes Marga Vintere un Ausma Sīle, vijolnieks Kārlis Veilands (apvienoja darbu Cēsu un Valmieras mūzikas skolās). Augot skolēnu skaitam, kolektīvs papildinās ar jauniem pedagogiem — Valmieras mūzikas skolā sāk strādāt dziedātājas Z. Gotharde, F. Eglīte, mežradznieks A. Dēliņš, pianists P. Pētersons, vijolnieks A. Riekstiņš, dziedātāja V. Miezīte. Skolas direktors E. Vikmanis vienmēr aktīvi piedalās visu Valmieras pilsētas un apriņķa mūzikas dzīves jautājumu risināšanā. Viņš māca dziedāšanu Valmieras vidusskolā, nodibina vīru kori un izveido to par nozīmīgu māksliniecisku vienību, uzņemas apriņķa virsdiriģenta pienākumus, organizē koncertus un lekcijas par mūziku, tā kļūstot par Valmieras mūzikas dzīves dvēseli. 
1959. gada Rūjiena un pec tam arī Mazsalaca atver Valmieras bērnu mūzikas skolas filiāles. 
Diemžēl E. Vikmaņa raženo un veiksmīgo darbu pārtrauc pēkšņa smaga slimība, un viņš mirst pašā radošo spēku briedumā 1960. gada decembrī. 
Pēc E. Vikmaņa nāves Valmieras bērnu mūzikas skolas direktori bijuši: Velta Miezīte, Niklāvs Dūze, Māra Trauberga un Tālivaldis Dubavs. 
T. Dubavs sevišķi plaši izvērsis mūzikas propagandas darbu un aktīvi darbojies kā lektors un pavadītājs. Viņš ieviesis ari jaunu koncertu organizācijas formu, mūzikas skolai cieši sadarbojoties ar LPSR Valsts filharmoniju. 1964. gadā šāda veida pirmo reizi Valmieras mūzikas vēsturē tiek organizēts koncertu abonements uz LPSR Valsts Akadēmiskā kora, LPSR Valsts filharmonijas čellistu ansambļa, Igora Oistraha, Bibigulas Tuligenovas, Ilgas Tiknuses un Māra Villeruša vieskoncertiem. 
Valmieras mūzikas skolu pusgadsimtā beiguši vairāk nekā 500 audzēkņu. Daudziem jauniešiem mūzikas skola pavērusi ceļu uz profesionālu mūziķu gaitām, no tiem jāmin J. Ķepītis, E. Vikmanis, U. Cīrule, J. Putniņa, Ā. Simsone, M. Ozoliņš, I. Geidene, A. Tauriņa, U. Balodis, D*. Zaķis, S. Vēriņa, G. Kalniņa-Ungure, M. Legzdiņa, V. Salaks. 
Valmierieši pamatoti var lepoties ar savām darba uzvarām, lepoties ar to, ka viņi savām rokām Valmieru pacēluši no drupām un izveidojuši par ziedošu pilsētu, kuras rūpniecība šodien ražo pirmklasīgas mēbeles un stikla audumus, ugunsdzēšanas aparātus un daudzveidīgu piena un gaļas produktu sortimentu. 

Bet tikpat pamatoti Valmieras novads var lepoties ar savas kultūras dzīves augšupeju. #upisgood #space

39 “Latviešu Mūzika” nr. 11 (1974) | O. Grāvītis
Oļģerts Grāvītis 
PADOMJU MŪZIKAS KULTŪRA — EMIĻA MELNGAIĻA RADOŠO IDEĀLU PIEPILDĪTĀJA 
Ja mēs šodien varētu iejusties XIX gadsimta beigu un XX gadsimta sākuma situācijā, tad mums, tāpat kā daudziem tā laika mūzikas darbiniekiem, jaunā censoņa Emiļa Melngaiļa personība ne vienreiz vien liktu pārsteigumā apmulst. Rūdolfa Blaumaņa paspārnē dzīvojošais ģimnāzists, paša rakstnieka literatūrkritisko uzskatu nepārprotami iejūsmināts, Rīgas vācu presē ar pseidonīmu «Melangelo» izpluina kādu jaunāko korāļu izdevumu, neatstādams no nemākulīgā autora — harmonizētāja ne skrandas ... Pēc dažiem gadiem Raiņa «Dienas Lapā» lasāms divdesmitviengadīgā mūzikas mīļotāja — neprofesionāļa pretenciozais raksts «Mūsu mūzika un viņas kritika», kas izraisa nelielu, bet sparīgi asu diskusijas dueli starp sabiedrībai pilnīgi svešo «Mg» (ar šiem burtiem savu korespondenci parakstījis J. Jansona-Brauna ideju ietekmētais Emilis Melngailis) un autoritatīvo Nikolaju Alunānu. 

Lai kā pret savu oponentu nespurotos pārdrošo spriedumu autors, lai cik pamatota arī būtu viņa noliedzošā attieksme pret sentimenta un līdz ar to sekla mietpilsonisma izpausmēm latviešu mūzikā, jauneklim beigu beigās jāatzīstas, ka mūzikas mākslā viņš pagaidām ir tikai interesents bez jebkādām speciālām zināšanām. #space

Tiesa, jau Vecpiebalgas draudzes skolā likti pamati pirmajām kora mākslas iemaņām, Rīgas vācu opera pavērusi nelielu ieskatu mūzikas literatūrā, mājskolotāja darbā apjūsmoti Bēthovena un Šūmaņa skaņu raksti, Šopēna ietekmē klusībā fiksēti pirmo klavierminiatūru meti, bet tas arī viss. Un, lepni noslēdzis paša uzsākto strīdiņu, kā kulaku uz galda vārdu apmaiņas niknumā cērtot latviešu lasītājam nekur vēl nedzirdēto «Emilis Melngailis», topošais skaņradis dodas plašajā pasaulē, lai iekrātu profesionālās zināšanas. Slaveno Drēzdenes konservatoriju apjūsmoja dzejnieks Jānis Poruks. It kā pa «Pērļu zvejnieka» pēdām uz turieni aizbrauc jaunstrāvnieku ideju spārnotais mūzikas kritiķis. #reph Bet jau pēc pusgada seko smaga vilšanās. Vāgnerisma modes birģeliskais svārks daudz par šauru zemnieciski smagnējam Vidzemes dēlam. #reph Mājniekus šausmina karstgalvja niknā «spļaudīšanās». Nost ar Drēzdeni! Jākrāj nauda, jātrauc uz skaisto ziemeļu lielpilsētu — Pēterpili. No turienes nācis Borodins. Viņa episki tautiskā skaņu māksla pats īstākais atsvars Vāgnera epigonismam. Un divdesmitčetrgadīgais Emilis Melngailis kļūst par Pēterpils konservatorijas studentu, atrod domubiedrus vēl dzīvo «Varenās kopas» pārstāvju personās, sajūsminās par vēl līdz šim nepazīto Modesta Musorgska mūziku, kļūst tās pielūdzējs. Savas pārliecības karstumā Emilis Melngailis nebaidās pat no kompozīcijas profesora N. Rimska-Korsakova dusmām . . . 
Lūk, cik neparasti, cik temperamentīgi savu muzikālo talantu latviešu mūzikas mākslā pieteicis mūsu vēlākais klasiskās mūzikas meistars — izcilais komponists, mūzikas folklorists, diriģents, publicists, pedagogs, Latvijas PSR Tautas mākslinieks profesors Emilis Melngailis. Ģeniālā kora mūzikas pārstāvja dzimšanas simtais — 1974. gads mākslas dzīvē ieies kā lieli Padomju Latvijas un reizē arī brālīgo padomju republiku kultūras svētki. Kādi lieliski profesionālo un pašdarbības koru koncerti izskanējuši gan galvaspilsētas, gan rajonu centru un lauku koncertzālēs! Simtgadnieka mantojums rosinājis topošo mūziķu konkursus, zinātniskas konferences, izstādes, radio un televīzijas raidījumus. 

No viņa nošu materiāliem smeltas programmas jauniem simfoniskiem un vokāli instrumentālu skaņdarbu ierakstiem. #space

Jaunu skaņu plašu, nošu izdevumu, muzikālo rakstu izlases un neskaitāmo piemiņas sarīkojumu gaismā 1974. gads mūs pārliecinājis, ka Emiļa Melngaiļa daudzkrāsainajai daiļradei, kuras centrā kā Raiņa apdziedātā brīnumainā saule — drīz zaļa, drīz zila, drīz sarkana — mirgo tautas mākslas mūžīgā daile, ir daudzkārt plašāks vēriens, nekā jebkad to esam iedomājušies. #reph #space

Viņa unikālo mantojumu sen jau netaisni uzskatīt tikai par šauri nacionālu latviešu mūzikas kultūras sasniegumu daļu. 

Vecmeistara nemirstīgā māksla, mūsdienu cilvēces progresīvo atziņu mijiedarbes un proletāriskā internacionālisma procesu dziļi skarta, aizvadīto gadu gaitā it nemanāmi sākusi arvien tālāk un tālāk iesakņoties visas padomju mūzikas kultūras kopējā klasiskajā mantojumā. #space

Mūsdienu muzikālā sabiedrība var būt lepna. Dzīves īstenība šodien piepildījusi daudzus Emiļa Melngaiļa jaunībā kaismi paustos un vīrišķīgi aizstāvētos radošos principus. Sociālistiskās sabiedrības mākslas dzīves vēriens gandarījis buržuāziskajā pasaulē pieredzētos Emiļa Melngaiļa nepelnītos sarūgtinājumus. Tas realizējis kādreiz par utopiskiem sauktos, pretinieku valodās ar nemitīgām zobgalībām apveltītos mākslinieka sapņus. Diametrāli pretējs salīdzinājumā ar pirmspadomju laikiem ir mūsdienu mūzikas darbinieka morāli materiālais situējums. Kāds vēriens un valstisks atbalsts dots tagadnes kora kultūrai, mākslinieciskajai pašdarbībai! Visu to Emilis Melngailis sagaidīja sirmās vecumdienās. Un tieši tāpēc tādā negaidītā plaukumā vēl uzliesmoja meistara radošā potence: koncerti radiofonā, jaunu oriģināldziesmu un apdaru manuskripti, «Biržu i noru» desmitās burtnīcas kārtojums, zinātniskie raksti, lekcijas, publikācijas. 

Ja dziļi tautiskā latviešu kora dziesmas meistara mūzika pēckara gadu posmā aizvien vairāk un aizvien plašāk spējusi pārvērsties par visu brālīgo tautu kora mākslas kopīpašumu, tad iemesls šādai īsti dialektiskai parādībai jāmeklē pašu melngailisko ideālu fundamentā. #space

Ir taču zīmīgi, ka, nebūdams vienīgais, Emilis Melngailis mūsu mūzikas folkloristikā tomēr kļūst pats pirmais, kas savas darbības agrā sākotnē — XIX un XX gadsimtu mijā — neapmierinās vairs tikai ar latviešu tautas dziesmu pierakstiem. Topošais skaņradis intuitīvi nojauš, ka uz viņam tik interesējošo «senatnes sudraba skanošo daili» laiks skatīties plašākā rakursā. 

Lai dziļāk izprastu un pārliecinošāk samanītu savas tautas mūzikas folkloras īpatnības, ir nepieciešams ar vislielāko pietāti studēt, plaši iepazīt citu tautu mūzikas bagātības. #space

Un Emiļa Melngaiļa savdabīgajās nošu burtnīcās blakus pirmajiem dziesmu pierakstiem, kas iegūti, gan māmuļas, gan Pēterburgas domubiedru — latviešu studentu balsīs klausoties, un vēlāk tik dāsni papildināti ar daudzu Kurzemes, Latgales un citu novadu melodijām, viens aiz otra zīmējas arī krievu, baltkrievu, lietuviešu, igauņu, lībiešu, ebreju, jā — pat kirgīzu, uzbeku, turkmēņu savdabīgo dziedājumu fiksējumi. Žēl, ka ne visi šie materiāli saglabājušies (simtgadei veltītajā zinātniskajā konferencē izkristalizējās atziņa, ka ir vērts no šī viedokļa rūpīgi pārbaudīt Vidusāzijas republiku Valsts arhīvus). 

Tomēr, ja Emilis Melngailis sūru cīniņu pilnajā dzīves skolā un muzikāli radošās darbības pašaizliedzīgajā sešu gadu desmitu praksē sasniedzis tādu pilnību tieši latviešu tautas mūzikas daiļuma atklāsmē, ja viņa kora mākslā it kā ieplūduši paši tīrākie, dzidrākie un dziļākie latviešu mūzikas folkloras pirmavoti, tad tas ir tāpēc, ka Emiļa Melngaiļa profesionālās meistarības pamatā ir pasaules tautu mākslas izcili speciālista dotumi. #space

Viņa tautiskuma izpratnei nav šauri nacionālu aizspriedumu. #space Tikai lielas dzīves pieredzes bruņots, tālas zemes apceļojis, dažādu tautu tikumus un parašas iepazinis, krievu, vācu, angļu, igauņu, pat grieķu, latīņu valodas perfekti apgūdams un līdz ar to arī attiecīgo tautu kultūras parādības pētīdams, meistars uzdrošinās sākt sijāt un vētīt savas tautas skanošo daili. Tikai tā veidojas daudzo nesavtīgo radošā darba gadu koprezultāts: Emiļa Melngaiļa vēl līdz šim brīdim apbrīnojamā un fascinējošā muzikālā personība, kurai XX gadsimta kultūras vēsturē ir nepārvērtējami liela vispārcilvēciska nozīme. 
Savdabīgajam latviešu mūzikas klasiķim līdzīgas, jaunu meklējumu, novatorisku uzskatu un progresīvas cīņas ideālu spārnotas parādības XIX un XX gadsimtu mijā pasaules tautu kultūrā ir ne mazums. Tas ir viens no mākslas vēstures lielajiem «devītā viļņa» kārtējiem uzbangojumiem, kad gadu desmitiem krātās kvantitātes strauji un pārliecinoši pārvēršas jaunās, vēl nebijušās kvalitātēs. #reph

Lai atceramies Riharda Štrausa vai Makša Rēgera, Kloda Debisī vai Morisa Ravēla, Aleksandra Skrjabina vai Igora Stravinska, Zoltana Kodaī vai Belas Bartoka un vēl daudzu citu Emiļa Melngaiļa ģeniālo laikabiedru žilbinošo uzliesmošanu pie mūzikas kultūras plašajiem apvāršņiem. #space

Nav šaubu, ka šo kvalitatīvi jauno muzikālo talantu ienestās pārvērtības muzikālās daiļrades principu reorganizācijā un mūzikas komunikatīvo funkciju revidācijā tiešā vai intuitīvi apjaustā ierosmē nevarēja palikt vienaldzīgas jebkuram progresīvam domātājam. Un tās jo spēcīgi skar arī mūsu Emiļa Melngaiļa personību. Bet šajos laikmeta griežu gados drosmīgais jauno taku cirtējs jau nav vairs vienpatnis. Līdzīgi draugam Emīlam Dārziņam, līdzīgi Alfrēdam Kalniņam, Jānim Zālītim, Kārlim Kažociņam, Jānim Reinholdam un citiem savas paaudzes latviešu mūziķiem, viņš pieder pie austošā revolūcijas gadsimta nemierīgās un meklējošās progresīvo komponistu saimes. Vēsturiskajā situācijā visu šo latviešu «jaunās mūzikas skolas» pārstāvju centienus tieši vai arī netieši atbalsta un ietekmē igaunis Rūdolfs Tobiass, lietuvietis Mikalojs Curļonis, armēnis Aleksandrs Spendiarovs, gruzīns Zaharijs Paliašvili un desmitiem citu padomju tautu nacionālās klasiskās mūzikas veidotāju. Tādējādi Emiļa Melngaiļa novatoriskajām tieksmēm aplam piedēvēt ģeniāla vienpatņa norobežotību. Gluži otrādi. 

Meistara personība veidojusies sava laikmeta muzikālo tendenču dziļā likumsakarībā, daudzo padomju tautu revolūcijas priekšvakara radošo spēku mobilizējuma mijiedarbē. #space

Šāda doma Emiļa Melngaiļa daiļrades pētnieku atziņās līdz šim vēl nav pilnībā izkristalizēta. Taču tai pienācis laiks. Daudznāciju padomju tautu grandiozā mūsdienu mūzikas kultūra šobrīd kļuvusi par latviešu skaņraža radošo ideālu vispārliecinošāko piepildītāju. Un Tautas mākslinieka simtgadē mums pelnīti ir jāatzīst, ka Emiļa Melngaiļa daudzveidīgais muzikālais mantojums tagad atmirgo pilnīgi jaunā, skaņraža laikabiedriem pat nepazīta un necerēta iegaismojumā. 
Emiļa Melngaiļa personības neparasto muzikāli kaujiniecisko raksturu kaldina un norūda ne jau tikai laikmeta revolucionārā atmosfēra. Viņa daiļrades reālistiskos principus un tautiski demokrātisko pārliecību izslīpē arī Pēterburgas mākslas dzīves progresīvā vide. Un te jo liela loma gan Pēterburgas konservatorijas studiju gadu (1898—1901) rosinājumiem, gan personiskajiem kontaktiem ar daudzām krievu mākslas XX gadsimta sākuma posma dižākajām autoritātēm, kuru centrā stāv jaunā latviešu censoņa labvēlis un draugs — lielais Vladimirs Stasovs. Ja Rūdolfa Blaumaņa reālistisko principu pārliecība un J. Jansona-Brauna marksistiskā domāšana kļūst par Emiļa Melngaiļa — šī enerģiskā meklētāja un jaunu skaņu mākslas taku bridēja — pirmo ceļa maizi, tad nedaudz vēlākos gados krievu klasiskās mūzikas estētika, «Varenās kopas» — jo īpaši jauneklim tuvās Modesta Musorgska, bet līdz ar to arī Aleksandra Dargomižska «muzikālās patiesības» principu atklāsme dod viņa talanta atplauksmei pašu izšķirošāko impulsu. Uz visu mūžu jaunā latviešu skaņraža apziņā iesakņojas arī Milija Balakireva vecumdienu labsirdīgais atbalsts. Ja Pēterpils konservatorija 1901. gada 7. maijā izsniedz Emilim Melngailim brīvmākslinieka diplomu (šai laikā komponists visus eksāmenus jau kārtoja kā eksternis, t. i., neklātnieks), ko parakstījuši N. Rimskis-Korsakovs, A. Ļadovs, A. Glazunovs, L. Auers un citi tā laika krievu mūzikas korifeji, tad no kompozīcijas un teorētisko nodarbību kādreizējā vadītāja N. Rimska-Korsakova absolvents piemiņai saņem meistara fotoattēlu ar viņa pašrocīgu, sirsnīgu veltījumu.1 

Vai šie fakti mums neliek koriģēt Emiļa Melngaiļa un viņa pedagogu savstarpējo attieksmju vērtējumus, kuru raksturojumos mēs dažkārt esam uzticējušies paša Tautas mākslinieka vēlāko gadu polemiskā, kaismā tonī izteiktiem atzinumiem, neņemot vērā to augsto novērtējumu un spurainā jaunekļa īpatnību īsti pedagoģisku izpratni, kādu pret Emili Melngaili, piemēram, apliecinājis viņa skolotājs N. Rimskis-Korsakovs? #space #upisgood

Bez tam Emiļa Melngaiļa daiļrades pētniekam, kam uzmanīgāk gribas ieskatīties atkal jaunos un jaunos, tieši pēdējo gadu atrastos materiālos, Pēterpils laikmeta rosinošo atmosfēru lieliski raksturo tikai 1967. gadā publicētā Vladimira Stasova 1901. gada 22. novembra vēstule, kurā viņš «Musorgska fanātisma» pārņemto latviešu jaunekli Emilu Melngaili raksturo kā «ļoti gudru, izglītotu, oriģinālu; spēcīgu savās domās un uzskatos».1 Šajā pašā vēstulē ģeniālais krievu mākslas zinātnieks apliecina savu patiesāko vēlēšanos iekārtot Emili Melngaili patstāvīga profesionāla mūzikas kritiķa darbā, jo viņam «ir visas dotības». «Lai dievs palīdz, ka es savā pašreizējā pārliecībā nepieviltos .. .» izsaucas Vladimirs Stasovs. Bet pats Emilis Melngailis līdz sirmām vecumdienām ar zināmu lepnumu atkal un atkal labprāt mīlēja stāstīt, kā vienā rītā Vladimirs Vasiļjevičs savā personiskajā karietē atbraucis viņam pakaļ, aizvedis uz avīzes «St. Petersburger Zeitung» redakciju, protežējot nevienam vēl nepazīstamo topošo komponistu mūzikas kritiķa darbam. Tā Emilis Melngailis laika posmā no 1901. līdz 1906. gadam kļūst par vienas no Krievijā lielākās vācu avīzes mūzikas daļas — vokālās nodaļas vadītāju (instrumentālās mūzikas jautājumi jau no 1896. gada līdz pat avīzes darbības noslēgumam—l9l4. gadam atrodas mūsu Jāzepa Vītola rokās). 
Emiļa Melngaiļa simtgadē, kad, izdevniecības «Liesma» publikācijai pateicoties, interesentu rīcībā nonācis pirmais plašākais Emiļa Melngaiļa rakstu izlases krājums, mums beidzot radusies iespēja aplēst Tautas mākslinieka daudzpusīgās daiļrades plašos apmērus. 

Mūzikas publicistikā, kritikā, dažāda rakstura pamfletu, aprakstu un eseju novadā saskaitļojams ap sešsimt piecdesmit lielāka vai mazāka apmēra literārā talanta apliecinājumu. #space 

Pie tam vairāk kā divas trešdaļas no visiem šiem rakstiem un rakstu cikliem pieder «St. Petersburger Zeitung» mūzikas kritiķa darbības periodam. Pieskaitīsim vēl komponista devumu: kora un solo dziesmas, tautas dziesmu apdares, oriģināldarbus tautas dziesmu stilā, instrumentālos sacerējumus, vokāli instrumentālos ansambļus monumentālajā ciklā «Deviņi bāleliņi», neuzvesto baletu «Maija» («Turaidas roze»). Sanāks ap astoņi simti trīsdesmit lielu un mazu skaņdarbu! Bet kur tad ap pieci tūkstoši melodiju pierakstu, savi divdesmit tūkstoši tautas dainu četrrindu, etnogrāfisku, bibliogrāfisku un valodniecisku piezīmju Emiļa Melngaiļa mūža lielajā aizrautībā — mūzikas folkloristikā. Kāds pārsteidzošs, grūti aptverams daiļrades kvantitatīvais vēriens! Stāvam pie dzimtajā zemē ar visām savas būtības saknēm ieaugušā Emiļa Melngaiļa mākslas simtgadējā ozola un veramies tā sažuburotajā, slavas oreola apmirgotajā zarotnē. Kāds zaļoksna zemes spēka pārpilns varenums! Bet spēcīgo zaru, asnu un jaunaudžu dzinumiem ne gala, ne malas . . . 
Neiespējami īsā pārskatā raksturot visas Emiļa Melngaiļa radošā mantojuma kvalitātes. Atzīmēsim tikai pašu būtiskāko viņa publicista, komponista, zinatnieka-folklorista, atskaņotāja mākslinieka un sabiedriskā darbinieka devumā. 
Kā jau redzējām — publicistika ir Melngaiļa radošās darbības pati agrīnākā un produktīvākā izpausme. 

Paradoksāli, bet fakti liecina, ka sabiedrība vispirms Emiļa Melngaiļa personību iepazina mūzikas kritikas — publicistikas novadā un tikai pēc tam talantīgais, dedzīgais mākslas jautājumu pārspriedējs ļaudīm sāka atklāties arī kompozīcijas laukā. #space 

1 Lai cik dažkārt subjektīvs, brīžam varbūt pat paštaisns un strīdīgs savos vērtējumos būtu bijis Emilis Melngailis, viņa suverēnās domas intriģē. Sulīga, savā senatnīgajā izteiksmē tēlaina un tautiska ir publicistisko darbu literārā izteiksme. 

Jo bagātāka gadu gaitā kļūst Emiļa Melngaiļa folklorista pieredze, jo pirmatnējāki latviešu leksikas slāņi atsedzas meistara rakstu valodā. #space 
Vienkāršo ļaužu sadzīvē smelta gudrība, atklātība, trāpīgi raksturojumi, dainu rituma melodiskums — šīs īpašības piestrāvo Emiļa Melngaiļa literāros sacerējumus, it sevišķi jau gadsimta divdesmito — trīsdesmito gadu periodā, kad atklātībā regulāri parādās daudzi folkloristisko gaitu apraksti — cikli, kas viscaur piesātināti ar folkloras un etnogrāfijas tīrradņu mirgojumu. #space

Pat virsrakstos autors izmanto prozā tik neparastās tautas dainu poēzijas aliterācijas («Daugavmalas dainu druva», «Sabirst, sadrūp senatnes sudrabs», «Nīcenieku niekadziesma» u. c.), visa apraksta saturu un formu it kā pārkausēdams folkloras valodā. Koncertdzīves trāpīgi novērtējumi, jauno muzikālo talantu uzmundrinājums, diatonisko principu nepieciešamība tautas mūzikas apdarēs, reakcionāro biedrību atmaskojums un Dziesmu svētku sākotnējās progresīvās būtības aizstāvība (piemēram, brošūrā «Svētnīcu vai balagānu», 1909), Modesta Musorgska operas oriģinālredakcijas propaganda, cīņa par komponistu autortiesībām — lūk, dažas no pašām aktīvāk koptajām Emiļa Melngaiļa publicistiskās darbības līnijām. Lai tās vēl spilgtāk varētu papildināt ar politiskā pamfleta, šaha teorijas, glezniecības apskatu un valodniecības problēmu žanriem, darbīgajam žurnālistam nākas pat organizēt pašam savu žurnālu. Tiesa, tas septiņu mēnešrakstu veidā iznāk tikai vienu— 1928. gada periodu. Jau žurnāla nosaukumā «Austrums» Emilis Melngailis it kā ietvēris jaunības gados iemīļotā zinātniski literārā mēnešraksta ideālu1, liekot nu lietā visu aizrautīgo žurnālista vaļasprieku un, līdzīgi vācu romantiskā laikmeta komponistam — kritiķim Robertam Šūmanim, viens pats kļūstot par sava izdevuma galveno autoru . . . Objektīvi jāatzīst, ka nez vai būs vēl latviešu mūzikas rakstniecībā, Jāni Zālīti atskaitot, publicisti, kas var mēroties ar Emili Melngaili žurnālistiskā darba aktivitātē. Bet interešu amplitūdā meistaram līdzīgu mūziķu-literātu latviešu mūzikas dzīvē līdz pat mūsdienām grūti saskatīt. Varbūt savdabīga melngailisko principu atblāzma literāta profesijas pārsteidzošajā pārvērtībā pēdējos gados var raksturot vienīgi Marģeri Zariņu un viņa «Viltoto Faustu». Kompozīcijas laukā par Emiļa Melngaiļa radošā talanta pašu pilnvērtīgāko atklāsmi pieņemts nosaukt kora mūzikas žanru, īpaši a cappella tautas dziesmu apdares. Meistara diatoniskā principa enciklopēdija — viņa kora darbu burtnīcas «Birzēs i norās» (I — 1902. gadā, X — jau pēc autora nāves — 1957. g.). Teorētiski savas atziņas Emilis Melngailis vispilnīgāk pirmo reizi publicē žurnālā «Austrums» 1904. gada gājumā. Atzīdamies, ka diatoniskā stila ideja iegūta Jurjānu Andreja «Latvju tautas mūzikas materiālu» I krājuma (1894) pēcvārdā, jaunais folkloras pētnieks piesaka nesaudzīgu karu vāciskā korāļa «klibajai balsvedībai». Pēc pieciem gadiem brošūrā «Svētnīcu vai balagānu» cīņa pret J. Cimzes «Dziesmu rotas» negatīvo tendenču arvien vēl dzīvajām tradīcijām latviešu tautas dziesmu apdaru literatūrā sasniedz savu apogeju. Kā zvērestā Emilis Melngailis apsola tautas mūzikas varenās siekstas nekad vairs «negraizelēt ar diēzu un bemolu krustiņiem» — tas ir, melodijas pavadošajās balsīs stingri turēties pie dotās tautas dziesmas skaņkārtas septiņām pamatskaņām. Šos teorētiskos atzinumus komponists ar «Biržu i noru» II burtnīcu (1912) patiešām konsekventi turpmākajā daiļradē arī realizē. 

Tur publicētās oriģināldziesmas («Senatne», «Dzērājpuisis bēdājās», «Jūrnieku dziesma» u. c.), kā arī tautas dziesmu apdares («Bārenītes slavināšana», «Tumša nakte, zaļa zāle» u. c.) ir Emiļa Melngaiļa diatoniskā stila ticības apliecinājums, pirmais mākslinieciski spilgtākais viņa kora mūzikas pakāpiens ceļā uz melngailisko sasniegumu virsotnēm. #upisgood #space

Visus šos Tautas mākslinieka savdabīgos kora mūzikā rastos jauno ceļu cirtumus — melngailiskā stila patstāvīgo līniju latviešu tautas dziesmu apdaru literatūrā a cappella koriem — mūsdienu mūzikas zinātne, manuprāt, jau pietiekoši plaši un pilnam atzinīgi novērtējusi.1 
Bet Emiļa Melngaiļa simtgades svinību sagatavošanas un norises periods devis jaunu dzīvotspēju gan viņa instrumentālajiem, gan arī vokāli instrumentālajiem sacerējumiem, pie tam te atklājušās mūsu priekšstatu nepilnības. Izrādās, ka buržuāzisko gadu mūzikas kritikas ievazātais uzskats par Emiļa Melngaiļa instrumentālās mūzikas it kā «korisko stilu», orķestra skanējuma «nevarību», muzikālās domas «primitīvismu»2 krietni revidējams. Nule daudz atskaņotie simfoniskie tēlojumi («zīmoli») «Velnu rija» un «Zilais kalns», par kuru renesansi pateicību pelna diriģenta Centa Krika entuziasms, pierāda pretējo #reph: Emiļa Melngaiļa orķestrālajai domāšanai, tieši tāpat kā viņa literārajai valodai, ir sava individuāla, dziļi īpatnēja nokrāsa. #space Ne jau instrumentālās specifikas nepārvaldīšana un nemākulība, bet — gluži otrādi — šī žanra «noslēpumu» savdabīgs skatījums meistara agrīnajās klavierminiatūrās, programmatiski liegajā stīgu kvartetā, it kā tautas pasaku tēliem piestrāvotajās simfoniskajās partitūrās, baleta «Maija» tautas deju elementiem apdvestajā muzikālajā dramaturģijā ir pats raksturīgākais melngailiskā stila izpaudums latviešu instrumentālmūzikas žanra attīstībā. Teiksmainajos mūzikas tēlos, īpaši «Zilā kalna» satura koncepcijā, samanāmas pat Modesta Musorgska pazīstamās partitūras «Nakts Kailā kalnā» atbalsis. Tikai tagad — 20. gs. otrajā pusē — atklājies, ka melngailiskās savdabības latviešu instrumentālajā mūzikā tikpat spilgtas, cik, piemēram, agrīnā Belas Bartoka daiļrade ungāru mākslā. Tautisko instrumentācijas paņēmienu meklējumi «Maijas» partitūrā un pēckara gadu vokāli instrumentālajos ansambļos vietumis apliecina ne mazāku novatorismu kā, piemēram, Kārla Orfa orķestrālo krāsu jaunatklājumi, pateicoties tembrālo saskaņu izsmalcinātākiem, neparastākiem pielietojumiem. Brīnumainas tautas sadzīves ainas slēpjas «Deviņu bāleliņu» partitūrās. Šie īpatnējam vokāli instrumentālajam atskaņotāju sastāvam rakstītie tautas dziesmu apdaru un oriģinālskaņdarbu noneti gadsimta četrdesmito gadu beigu un piecdesmito gadu sākuma periodā paša autora vadībā (vienlaicīgi Emilis Melngailis šinī ansamblī neiztrūkstoši veica pianista uzdevumus) regulāri izskanēja Rīgas radioraidījumos. Pēc meistara nāves ap divi simti «Deviņu bāleliņu» partitūru — lielāka un mazāka apmēra tautiski sacerējumi — sagūla komponista arhīva plauktos. Simtgade rosinājusi šo partitūru pakāpenisku atdzimšanu koncertpraksē. Izrādās, ka neparastie noneti īpatnā griezumā slīpējuši sensenos tautas mūzikas dārgumus, liekot apbrīnot meistara gaumi, muzikālo noskaņu un teksta tēliem atbilstošo skanējuma patiesīgumu. Šo unikālo partitūru izlasei jāatrod ceļš uz jo ātrāku publikāciju. Republikas muzikologi darījuši pareizi, pašlaik aktivizēdamies Emiļa Melngaiļa instrumentētās un rediģētās «Borisa Godunova» partitūras izpētē. Vēl savu atmodu gaida četrus piecus gadu desmitus neviena necilātās Emiļa Melngaiļa pūtēju orķestra skaņdarbu partitūras («Galējā gaita», «Spēlēju, dancoju», «Karavīra līgaviņa», «Vadžudancis»). Lūk, kādas bagātības slēpj Tautas mākslinieka daudzpusīgā daiļrade! 

Folkloristikā Emilis Melngailis ir nesavtīga un īsti varonīga mūža darba darītājs, kura veikums mūzikas laukā līdzsvarojas ar Krišjāņa Barona pašaizliedzīgās dzīves piepildījumu tautas poēzijas materiālu savākumā un pētniecībā. #space

Jau runājām par Emiļa Melngaiļa folkloristiskās darbības internacionālo vērienu, par viņa muzikālajām, etnogrāfiskajām, valodnieciskajām interesēm. Folklorista darba praksē mākslinieks iepazīst reālo dzīvi. It agri viņš nonāk pie atziņas, ka bagātajās saimniekmājās senatnes apsūbējušos dārgumus velti meklēt. Viņa vairāk nekā deviņi simti teicēju sarakstā tāpēc galvenokārt ir vienkāršie ļaudis — kalpi, rentnieki, pagastu nabagi. 

Un tieši šo dzīves grūtdieņu dvēselēs smalkjūtīgais folklorists prot atklāt pašus dziļākos tautas gara gaismas avotus. #space

Apbrīnojama ir Emiļa Melngaiļa folkloras vērtību uztveres spēja — viņa gaumes izjūta, viņa māka ļaužu valodās un dziesmās jo prasmīgi graudus atsijāt no sēnalām. #phras Pie tam visa šī grūtību pilnā «ceļa gājēja» dzīve, visi daudzie prieka un arī rūgtuma, pat aizvainojuma brīži aizrit «lielā ceļa maliņā». #reph Vairākus gadu desmitus taču viņš strādā bez jebkāda mērķtiecīga sabiedrības atbalsta. Tikai 1940./41. gada periodā Emilis Melngailis no Padomju Latvijas mākslas dzīves organizatoriem saņem savu pirmo oficiālo folklorista darbības mudinājumu un morālo, kā arī materiālo gandarījumu. Tā ir komponista-folklorista-sabiedriskā darbinieka «atgriešanās atkal dzīvē», jo pirms tam ne mazums bijuši brīži, kad meistars licies visu aizmirsts, nevienam nevajadzīgs ... Folklorista mūža darba monumentālās publikācijas — «Latviešu mūzikas folkloras materiālu» trīs sējumi (1955—1953) un «Latviešu dancis» (1949) izdevums — vaiņago tautas mākslas izcilā speciālista vairāk nekā pusgadsimta garo gājumu cauri senatnes elpas pārpilnajiem dainu dārziem. Kaut mūsdienu zinātne pamatoti kritizē melngailisko pierakstu metrizācijas principu, kaut vēl pētāma publikāciju atbilstība pierakstu oriģināliem, diskutējama tekstu valodnieciskā interpretācija, «Latviešu mūzikas materiāli» ir etnogrāfiski topogrāfisks dokuments. Kopā ar folkloristu mēs dodamies muzikālā ekskursijā uz pašiem tautas dziesmu krāšņākajiem Kurzemes, Vidzemes, Latgales novadiem. Tur tad mēs sastopamies ar talantīgiem un zināšanās neparasti bagātiem darba cilvēku pārstāvjiem — teicējiem, par kuriem Emilis Melngailis prot daudz ko pastāstīt (viņa arhīvā ne mazums pat pašrocīgi fotografētu čaklāko teicēju attēlu, kuros šodienai iemūžināts dažādu novadu tautas mākslas «zintnieku» raksturīgākais tipāžs). Mērķtiecīgā sistematizējumā folklorists mums sniedz savus precīzos pierakstījumus, un no viņa milzīgā savākuma lappusēm dzirdīgai ausij ieskanas dzidra, spirgta sendienu dailes atbalss . . . #metonymy
Daudz pētīta, apcerēta, aprakstīta un tomēr līdz pilnīgam veidolam neuzzīmēta paliek vēl arvien Emiļa Melngaiļa savdabīgā kordiriģenta, paša dibinātā kora kolektīva vadītāja, Dziesmu svētku virsdiriģenta, mūzikas skolotāja, valodu speciālista, «Skaņražu kopas» aktīvista, jā — pat šahista, makšķernieka, mākslas un politikas strīdnieka personība. Komponista simtgades rosinājumā aktivizējušies republikas mūzikas skolu jaunie zinātniskā darba entuziasti. Viņi sākuši vākt atmiņu materiālus. Un izrādās, ka mūsdienu sabiedrībā vēl sastopami aculiecinieku simti, kam iespējams Emiļa Melngaiļa īpatno personību iegaismot gan muzikālo, gan sadzīvisko detaļu tuvplānā. 

Silvijas Stumbres saturīgā monogrāfija, viņas un dažu citu mūsdienu muzikologu pētījumi Tautas mākslinieka būtības fineses vēl arvien nav izsmēluši. #space

Īpaši jāapgūst Taškentas daiļrades posma un mākslinieciski sabiedriskās darbības problēmas. Tālākas Emilim Melngailim veltītas publikācijas, kā arī pirmo plašāko atmiņu krājumu gaidīt gaida gan speciālisti, gan it visi latviešu mūzikas interesenti. 
Emilis Melngailis ir spilgts jaunās latviešu mūzikas skolas pārstāvis — XX gadsimta pirmās puses latviešu skaņradis — mūsu mūzikas klasiķis, kura personība, līdzīgi Alfrēdam Kalniņam un Jāzepam Mediņam, klasiskās mūzikas tradīcijas pārnes Padomju Latvijas mūzikas laikmetā. Tautas mākslinieka vispusīgā daiļrade līdz šodienai dzīva un aktuāla. Tas tāpēc, ka komponists jau ar savas patstāvīgās darbības pirmajiem soļiem kalpoja progresam, stāvēja darbaļaužu cīņas frontē. Un viņa spilgtākie sacerējumi ir it kā sava laikmeta revolucionāro cīņu, tautas labāko jūtu un domu muzikālie dokumenti. Tur Melngaiļa vīrišķīgā solodziesma «Zeltītās lapas», kas visdrūmākajos reakcijas gados klausītājus mudināja nepagurt. #gender

Raiņa māksla iedvesmojusi arī to gadu kora darbu virsotnes — nākotnes simbolikas piestrāvoto «Senatni» un revolūcijas uzvaras pravietojuma spārnoto «Pastaro dienu». #upisgood #space

Vienmēr saklausīt darba tautas progresīvo balsi, līdz mūža pēdējām stundām soļot roku rokā ar darbaļaužu priekšpulkiem, likt savas sirds pukstiem skanēt vienotā ritumā ar tautu — tāda bijusi profesora dzīves un daiļrades nerakstīta devīze. #metonymy

Tās [daiļrades devīzes] vārdā visa viņa māksla it kā pārvērtusies par darba tautas dzīves skanošu enciklopēdiju, kurā melngailiski — un teiksim droši — ģeniāli tverti gan liriski poētiski, gan dziļi traģiski, gan arī bezbēdīgi gaiši un pārgalvīgi jautri sadzīves skati. #space

Pie tam ne jau tikai sendienu gleznojumi, kas tik vienreizēji un krāšņi tādās kora ainavās kā «Bārenītes slavināšana», «Jāņu vakars», «Cīruļa vedības», «Bij man vienas rozes dēļ», «Pūt, vējiņi», «Tālu mana līgaviņa», «Saules slavināšana» . . . Komponistam vienmēr rūpējušas sava laikmeta aktualitātes. Tāpēc dzīves nogalē dzimst jaunie padomju īstenības tēli dziesmās «Mūsu tauta — miera tauta», «Jo dziedāju, jo skanēja», «Purvi kliedza, purvi brēca», «Svešzemnieki lielījāsi». Tās it kā runā par autora ideālu piepildījumu, viņa sabiedriskā gandarījuma pašapliecinājumu. Esmu laimīgs, pat lepns, ka, Emiļa Melngaiļa astoņdesmit gadu jubilejas sarīkojuma ievadvārdu gatavojot, meistars man sagādāja iespējas vairāku nedēļu kopējam ikdienas darbam. Toreiz draudzīgās pagātnes atmiņās veidojās personīgais priekšstats par vīrišķīgo, kareivīgo, sparīgo un reizē spurīgo mūziķa personību, kurai līdzīgas latviešu mūzikas vecmeistaru sarakstos grūti samanīt. Un vēlākos mēnešos — līdz pat liktenīgajam 1954. gada decembrim, kad Tautas mākslinieks šķīrās no mums, — varēju pārliecināties, ar kādu sajūsmu viņš strādā pie sava «Biržu i noru» desmitas burtnīcas manuskripta. Ar it jauneklīgu dedzību tapa apdares un kora oriģinālkompozīcijas. 

Sirmais vecmeistars ik uz soļa sajuta atbalstu saviem centieniem, viņš bija radošu nodomu pārpilns, laimīgs . . . #space

Ne velti kā vienam no pirmajiem E. Melngailim Padomju Latvijas valdība jau 1945. gadā piešķīra LPSR Tautas mākslinieka godpilno nosaukumu. 1949. gadā PSRS Augstākās Padomes Prezidijs skaņradi apbalvoja ar Darba Sarkanā Karoga ordeni. Astoņdesmit gadu jubilejas svinības 1954. gada 14. februārī LVU aulā bija viens no Emiļa Melngaiļa dzīves spožākajiem triumfiem, kad visā pilnībā meistars redzēja un dzirdēja, ko viņa mākslas mantojums nozīmē padomju sabiedrībai. Ap Emiļa Melngaiļa mākslas vareno ozolu sakuplojusi vitāla spēka pilna dažādu paaudžu melngailiskā skola. Tās [melngailiskās skolas] veterānu pulkā jau pirmspadomju periodā stingri un nelokāmi nostājies Jēkabs Graubiņš. Pirmajos pēckara gados vecmeistara diatoniskos principus savos a cappella tautas dziesmu apdaru opusos turpina Paula Līcīte, Lūcija Garūta, Marģeris Zariņš un citi spilgti autori. Mūsdienās melngailiskais virziens atradis gan tiešu attīstījumu Jāņa Līcīša, Valtera Kaminska un citu skaņražu apdarēs, gan jaunu kvalitatīvo pavērsienu Aldona Kalniņa, Edmunda Goldšteina un jo īpaši Paula Dambja vokālajās kompozīcijās. Reizē ar muzikālo praktiķu melngailiskās problēmas tieši šodienas komponisti sākuši risināt arī teorētiskā plāksnē. Jubilejai veltītā zinātniskā konference Jāzepa Vītola Konservatorijā deva interesantus rosinājumus Emiļa Melngaiļa diatonisma sistēmas izpratnei jaunā — monālās teorijas kvalitātē. 

No Emiļa Melngaiļa tautas melodiju pierakstiem mūsdienu skaņraži nepārtraukti smeļ ierosmes apdarēm, oriģinālsacerējumiem. #space

Viņa atrasto seno melodiju daile dod izejmateriālu laikmetīgiem skaņdarbiem visdažādākajos žanros — pat šodienas estrādes un džeza mūzikai!

Padomju Latvijas koru diriģenti, profesionālie un pašdarbības kori no Dziesmu svētkiem uz koru festivāliem un Tautas koru salidojumiem nes sev līdzi Emiļa Melngaiļa dzīves spēka pārpilnās dziesmas. #space
Tās dzirdamas visā Latvijā, tās skanējušas un skanēs brālīgo republiku koncertzālēs. Vai tā nav labākā liecība dižā Tautas mākslinieka radošo ideālu vispilnvērtīgākajam piepildījumam, viņa daiļrades mūžīgajam un vitālajam spēkam kā šodien, tā nākamajos gadu simteņos? 

40 “Latviešu Mūzika” nr. 11 (1974) | S. Ginsburgs
S. Ginsburgs 
INTERNACIONĀLISMS EMIĻA MELNGAIĻA DARBĪBĀ 
Brīdī, kad latviešu tauta ar pamatotu lepnumu svin Emiļa Melngaiļa simto gadadienu, lai atļauts man, šī lieliskā mūziķa dziļam cienītājam, #space

pievērst uzmanību dažiem svarīgiem, bet vēl nepietiekami apgaismotiem vaibstiem viņa darbībā. 
Jau sen ir noskaidrota Melngaiļa milzīgā loma latviešu nacionālās kultūras tapšanā. Varu tikai pateikties maniem Rīgas draugiem un audzēkņiem par palīdzību, ko daudzus gadus esmu saņēmis, iepazīstoties ar latviešu zinātniskās pētniecības rezultātiem. 

Bet, pateicoties šai sadarbībai, pārliecinājos, ka vēl visai maz darīts, lai atklātu internacionālo pamatu nozīmi Melngaiļa radošajā portretā. #space

Taču ir zināms, ka Melngailis visu savu mūžu kvēli interesējās par brāļu tautu mākslu. Šī interese visspēcīgāk izpaudās Melngaiļa attieksmē pret krievu mūziku. Viņš sevi nosaucis par «krievu mūzikas kaislīgu piekritēju». Un vēl: «Es pilnā mērā skaitos pie krievu skolas piederošs.» 

Ir vispār pazīstamas latviešu progresīvo komponistu augstās domas par krievu mūzikas kultūru. #upisgood #space

Bet Melngaiļa savdabīgo pozīciju noteica tas, ka viņš neierobežojās ar sekotāja un turpinātāja lomu. Viņš tajā pašā laikā bija krievu mūzikas dzīves aktīvs dalībnieks, turklāt pieslējās tās visdemokrātiskākajam spārnam. Īsumā atgādināšu Melngaiļa sakaru vēsturi ar krievu mūziku un mūziķiem. Pēterburgā viņu noveda latviešu nacionālās mākslas tautiskuma kvēli meklējumi. Pareizi atzīstot par tā laika visprogresīvāko kompozīcijas meistarības skolotāju N. Rimski-Korsakovu, Melngailis, sekojot savu vecāko laikabiedru piemēram, iestājās viņa klasē. Taču skolotāja un skolnieka attiecības nebūt neveidojās vienkārši. Man jau agrāk nācās publicēt Rimska-Korsakova atsauksmes par Melngaili eksāmenu lapās. Atsauksmes ir visai interesantas. Sākumā Rimskis-Korsakovs labprāt izcēla skolnieka «spējas», «uzcītību», «centību» un «garīgo attīstību». Konstatēja arī «pašpārliecību» un «samaitātību ārzemēs», tādēļ reiz pat pavīd Rimska-Korsakova atteikšanās no turpmākām nodarbībām. Tomēr Melngaiļa talants, neatlaidība un uzticība mīļotai lietai ņēma virsroku, un trešā gada lapās parādās raksturīgs ieraksts: «Ļoti spējīgs. Dekadences ietekmes sabojāts. Tomēr pēdējā laikā uzrāda pareizāku un vēlamāku virzienu.» Gudrais skolotājs, cīnīdamies pret modernistiskajām tieksmēm, kas dažkārt iezīmējās viņa audzēkņos, un neatlaidīgi virzīdams viņus reālisma un tautiskuma virzienā, ieraudzīja tā lūzuma cēloni, kas ļāva Melngailim pārvarēt izaugsmes grūtības. Viņš tajā pašā laikā rakstīja: «Talantā atklājas zināma oriģinalitāte, varbūt pateicoties latviešu tautībai.» Un, lai gan impulsīvais Melngailis īsi pirms konservatorijas beigšanas pēkšņi pārtrauca apmeklēt nodarbības, mums tomēr viņa trīsgadīgās mācības šajā lieliskajā muzikālā profesionālisma avotā jāuzskata par vienu no svarīgākajiem faktoriem jaunā mūziķa tapšanā. Melngaiļa vārds pilntiesīgi ierakstāms lielā krievu komponista un pedagoga audzēkņu spīdošajā plejādē. 
Pamats Melngaiļa aiziešanai bija skolotāja un skolnieka asās pretrunas uzskatos par Musorgska mantojumu. 

Jau pēc pirmās dzirdēšanas Melngaili savaldzināja opera «Boriss Godunovs», bet, kad viņš vēlāk izrādes laikā salīdzināja dzirdēto ar autora klavierizvilkumu, tas izraisīja dziļu neizpratni.#space

 Melngailis centās pie Rimska-Korsakova noskaidrot, kāpēc vajadzēja operā izdarīt tādas izmaiņas, kas, pēc skolnieka izpratnes, kaitīgi atsaucas uz mūzikas izteiksmīgumu un skaistumu. Rimska Korsakova paskaidrojumi neapmierināja dedzīgo Melngaili. Viņš tieši un asi izteica savu pretējo viedokli. Jo vairāk Melngailis iedziļinājās Musorgska mūzikā, jo vairāk sajūsminājās un — jo vairāk attālinājās no sava skolotāja. #space

Un tieši uz šādiem pamatiem notika Melngaiļa un V. Stasova tuvināšanās. #space

Par savu pirmo tikšanos Publiskajā bibliotēkā, būdams pārsteigts par negaidīti vienādiem uzskatiem, Stasovs pastāstīja pazīstamajā vēstulē brālim. Un kopš tā laika starp gados vecāko krievu kritiķi un jauno latviešu mūziķi nodibinās cieša draudzība. 
«Esmu nodomājis viņam palīdzēt kļūt un uzstāties par mūzikas kritiķi, viņam, man šķiet, priekš tā ir visas dotības. Domāju, ka šim jauneklim būs ļoti ievērojama nākotne. Viņš ir ļoti gudrs, izglītots, oriģināls un stiprs domās un uzskatos.» Stasovs ieveda «vislaipno» (viņa apzīmējums) latvieti savā šaurākajā draugu lokā. Līdz mums nonācis kāds fotoattēls, kur redzam mūzikas vakara viesus pie Stasova. Melngailis te iemūžināts kopā ar izcilajiem tā laika krievu mūziķiem. Dzied Fjodors Šaļapins, pavada Fēlikss Blūmenfelds, klausītāju vidū līdzās Vladimiram un Dmitrijam Stasoviem — N. Rimskis-Korsakovs, Kiī, Glazunovs. 

Melngailis dziļi cienīja Gļinkas, Dargomižska, Borodina, bet it sevišķi Musorgska mantojumu, kļūstot (pēc Stasova trāpīgā apzīmējuma) par viņa «fanātiķi». #space

Melngailis sajūsminājās par Musorgska savdabīgo domāšanu un viņa īpatno mūzikas valodu. Bet sevišķi lielu cieņu izraisīja lielā komponista tieksme rakstīt tautai. 
Visu mūžu Melngailis palika uzticīgs viņam tik dārgajiem Musorgska idejiskajiem principiem un mākslinieciskajai stilistikai. Būtu ārkārtīgi vēlams ieraudzīt kāda jauna muzikologa nopietnu pētījumu par šo tēmu. Bet Melngailis izvirzīja sev arī plašāku uzdevumu — aktīvi sekmēt, pēc viņa uzskatiem, Musorgska darbu pārvērtēšanu Krievijas mākslas kultūrā. Vispirms viņš nolēma radīt Musorgska zinātnisku biogrāfiju un enerģiski sāka vākt faktu materiālu. Taču vairāku iemeslu dēļ viņš bija spiests apmierināties tikai ar dažiem rakstiem, kuri līdz šai dienai nav zaudējuši savu vērtību un kurus būtu vērts no jauna publicēt. Par vissvarīgāko Melngailis uzskatīja panākt «Borisa Godunova» scēnisko dzīvi savā pirmatnējā veidā. Bet toreiz uzskatīja, ka autora partitūra gājusi zudumā. Tāpēc viņš patstāvīgi uzņēmās orķestrēt izdoto klavierizvilkumu. Veltījis šim uzdevumam daudz pūļu, viņš pabeidza orķestrēšanu, bet vēlāk panāca arī uzvedumu Rīgas operas teātrī. Tādā kārtā Melngailis anticipēja īstā «Borisa» atjaunošanu Ļeņingradā, ko īstenoja B. Asafjevs un P. Lamms. Tas viss padarīja Melngaili ne tikai par latviešu, bet arī krievu mūzikas dzīves aktīvu līdzdalībnieku. Tas ir viņa reālais ieguldījums krievu mākslas kultūrā. 

Melngailis parādīja dziļu ieinteresētību toreizējās Krievijas citu tautu mūzikā. #space

Diemžēl līdz šim nav izpētīti un, cik man zināms, pat precīzi nav uzskaitīti viņa lietuviešu un ebreju dziesmu pieraksti. Taču dažas lietuviešu dziesmu apdares viņš pats ietilpinājis savos krājumos, turklāt vairākas no tām Latvijā ir pat folklorizējušās. Lielu darbu Melngailis veicis Vidusāzijas tautu folkloras vākšanā savas darbības Taškentas periodā. 
Ir jāuzskata par milzīgu zaudējumu padomju zinātnei tas, ka zuduši Melngaiļa Taškentas perioda pieraksti. Tas acīmredzot noticis, komponistam pārceļoties uz dzīvi Latvijā. Pēc mana lūguma izdarītie meklējumi pagaidām nav devuši vēlamos rezultātus. Tomēr, turpinot meklējumus, nav izslēgta varbūtība, ka varētu gūt kaut daļējus panākumus. Nepieciešams pievērsties Turkestānas Autonomās Padomju Sociālistiskās Republikas arhīvam. Šī republika Vidusāzijā pastāvēja no 1918. līdz 1921. gadam. 
Turkestānas republikas Izglītības tautas komisariātā darbojās Mākslinieciski etnogrāfiskā komisija, kurā strādāja arī Melngailis. Viņš speciāli studēja kazahu mūziku Sirdarjas apgabalā un izdarīja daudzus pierakstus. Viens no tiem bija iespiests Taškentas žurnālā «Zinātne un izglītība». lespējams, ka pārējie saglabājušies vai nu komisijas materiālu rokrakstos, vai arī tās sagatavotā, bet neizdotā nošu krājumā. lespējams arī, ka var kaut kur atrasties ari pirms tiem veiktie uzbeku dziesmu pieraksti. Gribu ieteikt jaunajiem muzikologiem rūpīgi pārbaudīt avīžu un arhīvu materiālus, kas attiecas uz Melngaiļa dzīves Taškentas periodu. Toreiz viņa pamatdarbs bija vietējā kadetu korpusā, kur viņš pasniedza vācu valodu. Bet viņš turpināja arī muzikālo darbību, kas ir atstājusi noteiktas pēdas Turkestānas kultūrā. Tā, piemēram, no dažādiem avotiem var secināt, ka Melngailis kādu laiku diriģējis filharmoniskās biedrības orķestri, kā arī vadījis mūzikas kursus un pats bijis pasniedzējs. Bet 1918. gadā viņš sarīkoja lielu koncertu, kurā, starp citu, atskaņoja simfonisko gleznu «Vakars Zilā kalnā», kuras tapšanas gadu līdz pat mūsu dienām biogrāfi kļūdaini datē ar 1926. gadu. Šoreiz aprobežošos ar teikto. Man gribējās ienest dažas būtiskas korekcijas ierastajos uzskatos par Melngaiļa māksliniecisko un sabiedrisko būtību. Latviešu nacionālās kultūras ievērojamā darbinieka personā mēs redzam arī izcilu demokrātu internacionālistu. Viņa piemiņa dārga visai daudznāciju padomju tautai. 

41 “Latviešu Mūzika” nr. 11 (1974) | S. Stumbre
Silvija Stumbre 
EMILIS MELNGAILIS — SKAŅU SOĢIS PĒTERBURGĀ 
Emiļa Melngaiļa kritiskie raksti vācu laikrakstā «St. Petersburger Zeitung» ir sava veida fenomens latviešu mūzikas kritikas attīstības vēsturē. Gatavojoties Melngaiļa 100 gadu dzimšanas dienas atcerei un strādājot pie viņa pirmās rakstu izlases sastādīšanas, atklājās it kā no jauna šī septiņus gadu desmitus atpakaļ rakstītā interesantā, domu oriģinalitātes un izteiksmes ziņā spilgtā literārā mantojuma daļa. Ar to mūsdienu lasītājs iepazīst daudzkrāsaino Melngaiļa literāro talantu un viņa — nobrieduša mākslinieka estētiskos uzskatus zīmīga laikmeta — 1905. gada revolūcijas perioda — apgaismojumā, iepazīst viņu kā dedzīgu mūzikas dzīves un radošo procesu vērtētāju. Šķiet paradoksāli, ka, Melngaiļa laikabiedriem dzīviem esot, šis Pēterburgas recenzenta devums nav ticis novērtēts pat atmiņās, — tikai tik daudz, ka atstāstīti anekdotiski atgadījumi, lai lieku reizi noraksturotu Melngaiļa personības atskabargaino pusi. 
Paradokss slēpjas arī apstāklī, ka E. Melngailis, kas piecus gadus bija literāri spilgts Pēterburgas muzikālās temperatūras atstarotājs, kas atstāja vairākus simtus rakstu, vēlāk nekad savā dzīvē necentās vairs atsākt recenzenta darbu un visa mūža garumā publicēja latviešu presē dažas recenzijas tikai izņēmuma veidā. Viņa literārais talants pēc atgriešanās no Taškentas Latvijā 1920. gadā pārtapa gluži citā publicistikas aspektā — gleznainajos un savdabīgajos folkloras vācēja pieredzējumu aprakstos—esejās. No recenzenta laikiem palika gan cīņas gars, bet tas iemiesojās dažādās polemikās par aktuāliem mūzikas un sabiedriskās dzīves jautājumiem. Ko mēs līdz šim zinājām par Emiļa Melngaiļa publikācijām šajā avīzē? Tikai tik, cik pats komponists nereti rakstījis savos autobiogrāfiskajos rakstos un nedaudz plašāk arī autobiogrāfijā «Mans dzīves gājums», kas tagad publicēta E. Melngaiļa «Rakstos». Tās bija mūzikas vēsturniekiem labi pazīstamās dzīves epizodes, kad viņš iepazinās ar V. Stasovu, aizstāvot dziedātāju M. Oļeņinu d'Alheimu pret netaisnu kritiku, kad radās draudzība ar šo pazīstamo kritiķi, pateicoties Melngaiļa dedzīgajai mīlai uz Musorgska mūziku un ļoti aktīvajai cīņai par komponista darbu, īpaši operas «Boriss Godunovs» oriģinālredakcijas atzīšanu. 
Melngailim par godu ir jāsaka: viņš bija viens no retajiem, kas ar kvēlu rakstīto vārdu un vēlāk, kad jau atgriezās Latvijā, ar darbiem (viņš pēc klavierizvilkuma instrumentēja «Borisu Godunovu» uzvedumam Nacionālā operā, jo partitūras oriģinālu vēl 20 gadus pie mums uzskatīja par pazudušu) centās izskaidrot šī komponista talantu un panākt Musorgska īpatnību atzīšanu. Jau toreiz Pēterburgā Stasovs prata novērtēt Melngaiļa drosmi un cīņas sparu un lika uz šo jauno latvieti lielas cerības. 
Melngailis vācu laikraksta «St. Petersburger Zeitung» recenzenta pienākumus pildīja pilnas piecas sezonas — no 1901. gada 18. septembra, kad viena pēc otras parādījās viņa trīs pirmās recenzijas par Leipcigas solokvarteta garīgās mūzikas koncertiem, līdz 1906. gada 5. maijam, kad savu kritiķa darbību noslēdza ar Marijas (tagad Kirova. — 5. S.) teātra sezonas apskatu. 
Pēc pirmās laikrakstu eksemplāru caurskates, bibliogrāfiju sastādot, izrādījās, ka Emilis Melngailis publicējis pavisam 421 rakstu. Pirmās četras sezonas viņa recenzijas varēja pazīt pēc burta M raksta sākumā — tolaik, šķiet, bija pieņemts lietot iniciāļus vai vārda dažādus saīsinājumus paraksta vietā. Kā zināms, Jāzeps Vītols šī paša laikraksta slejās rakstīja raksturīgo saīsinājumu: —to—. Pirmoreiz pilnu parakstu — E. Melngailis — sastopam tikai 1904. gada 5. oktobra numurā, kad tika recenzēts N. Rimska-Korsakova operas «Pans Vojevoda» pirmuzvedums. Tūlīt pēc tam jaunajā nodaļā «Theater und Musik» apmēram gadu redzam tikai šo parakstu, bet tad atkal parādās iniciālis M. Kādu pamatīgu recenziju par Vāgnera «Valkīras» uzvedumu Helsinkos autors kā vienīgo parakstījis ar pilnu vārdu un uzvārdu. 
Balstoties uz paša Emiļa Melngaiļa izteikumiem autobiogrāfiskajos rakstos, mūsu mūzikas vēsturnieki uzcītīgi popularizējuši tālāk tur pausto faktu: viņš un Jāzeps Vītols sadalījuši savus pienākumus tā, ka pirmais recenzē vokālo, bet otrs — instrumentālo koncertdzīvi. Patiesībā Melngailis, tāpat kā Vītols, veica daudz plašāku recenzenta darbu, rakstot kritikas ne vien par operas izrādēm, solokoncertiem un citiem vokāliem pasākumiem (te ietilpst arī koru, garīgu, oratoriālu uzvedumu, jauktu koncertu un tamlīdzīgu pasākumu vērtējumi), bet arī par ļoti daudziem simfoniskajiem un instrumentālās kamermūzikas koncertiem, to skaitā solistu instrumentālistu koncertiem un konservatorijas audzēkņu vakariem. Šai ziņā ietekmīgi liecinieki ir skaitļi. Piecās sezonās Melngailis recenzējis pāri par 140 operu izrāžu, ap 100 simfonisko un 90 solistu koncertu. Jāpiebilst, ka liels skaits simfonisko koncertu recenziju radušās par vasaras sezonas pasākumiem Pavlovskā, Zooloģiskajā dārzā, Sestroreckā, kad Jāzeps Vītols, izbeidzoties profesora pienākumiem konservatorijā, aizbrauca atpūtā. 
Melngailis turpretī daļu vasaras pavadīja Pēterburgā un turpināja recenzenta darbu. Par instrumentālajiem koncertiem viņš rakstīja arī ziemā, recenzējot gan Krievu Ķeizariskās biedrības, gan grāfa Šeremetjeva regulāri rīkotos simfoniskos koncertus, tāpat arī simfoniskos rītus Tautas namā. 
Visumā tomēr instrumentālajiem koncertiem biežāk pievērsās Vītols, kamēr Emilis Melngailis — bez jau pieminētā — rakstīja vēl par folkloras, mūzikas un mākslas estētikas, vēstures un mūzikas sadzīviskajiem tematiem. Tomēr aktuālās dienas recenzijas bija viņa recenzenta darbības plašākā un centrālā daļa. Visaktīvākie ir pirmie trīs recenzenta gadi, visvairāk publikāciju 1902. gadā — 128 raksti. Pēc tam to skaits arvien saruka, un 1906. gadā līdz ziemas sezonas noslēgumam laikraksta slejās atrodamas tikai 23 publikācijas. Pēdējā sezonā mūzikas dzīves parādības tika atspoguļotas arī apskatu veidā. Melngailis piecas sezonas visciešākām saitēm bija saistīts ar Pēterburgas mūzikas dzīvi un faktiski saskārās ar visām tās problēmām un novitātēm, pretrunām un trūkumiem, slavenu un neslavenu mākslinieku koncertiem. Lasītājam šīs muzikālās Pēterburgas sezonas atainojas ļoti reljefi, pateicoties Melngaiļa temperamentīgajai attieksmei un polemista garam, īpaši skarot tos notikumus, kuri kaut kādā veidā sakļāvās vai nesakļāvās ar viņa paša uzskatiem. 
Operas izrādes, kā jau teikts, Melngaiļa recenzijās salīdzinājumā ar citiem žanriem apskatītas visbiežāk. 143 recenzijās analizēti pavisam 34 autori (23 aizrobežu, 11 krievu klasiķu un apskatāmā laikmeta komponistu) un 62 darbi (39 aizrobežu, 23 krievu). 
Krietna daļa šo operu bija jauniestudejumi, pat pirmuzvedumi, bet lielākais vairums solistu vērtēti, tiem ienākot galvenajās lomās. 
Rakstot par operas tēmu, Melngailis mīlēja pakavēties arī pie attiecīgā darba vēsturiskās un estētiskās nozīmes. Visas viņa simpātijas piederēja operas reālistiskajai attīstības līnijai, pirmkārt, krievu operai, sākot ar M. Gļinkas «Dzīvību par caru» («Ivans Susaņins») un «Ruslanu un Ludmilu». Vispār par Gļinkas operkomponista metodi viņš vienmēr atsaucās atzinīgi, toties apgalvoja — un varbūt ne bez pamatojuma —, ka Dargomižska «Nāru» galvenokārt izcēlis F. Šaļapins ar Dzirnavnieka lomas traktējumu, jo sižetiska un muzikāla patiesīguma, īpatnības šajā darbā vēl maz. 

Nesalīdzināmi augstāk Melngailis vērtēja Dargomižska nepabeigto un arī neuzvesto operu «Akmens viesis», to uzskatīdams par laikmeta spilgtāko un novatoriskāko darbu krievu mūzikā, jo tajā augstā mākslinieciskā pakāpē un principiāli izcelta vārda izteiksmes loma. #upisgood #space

Turklāt «Akmens viesi» apgarojis Puškina dzejas mākslas spilgtums, kas sajūsmināja arī pašu Melngaili. 

Šo Dargomižska jauno paņēmienu viņš atrada turpinātu Musorgska darbos, bagātinātu ar tautas mūzikas spirgtumu, un tādēļ, protams, «Boriss Godunovs» Melngaiļa redzējumā bija pati augstākā virsotne krievu operas mākslā, ko radījis ģeniāls talants. #upisgood #space

Melngailis «Borisu Godunovu» recenzēja vairākkārt dažādos uzvedumos un ar dažādiem izpildītājiem, bet visnegantāk viņa kritikas viesulis plosīja tās izrādes, kur mūzikai bija necienīgs izpildījums — vāji solisti, mazs orķestra sastāvs vai cits kāds trūkums. Katrā recenzijā par «Borisu Godunovu» Melngailis atgādināja, ka šis darbs vēl joprojām skan saīsinātā redakcijā — bez varenā, «revolucionārā», kā Melngailis rakstīja, Kromu skata, bez ainas pie Sv. Vasilija katedrāles, dažkārt pat bez operas pirmās ainas. Asus pārmetumus saņēma arī F. Šaļapins. Talantīgais — un toreiz jau slavas lutinātais — dziedonis nereti piedalījās tādos pāri mēram saīsinātos uzvedumos, izpelnīdamies bargu Melngaiļa kritiku. Tomēr kopumā recenzents ļoti atzinīgi vērtēja tieši F. Šalapina nopelnus «Borisa Godunova» popularizēšanā kā Krievijā, tā ārzemēs. Dziedonis vienlīdz spilgti interpretēja kā titullomu, tā Varlama partiju, un Melngailis kādā recenzijā nožēloja, ka Šaļapins nekad netēlo abas lomas vienā izrādē. 
Melngailis cienīja arī A. Borodina «Kņazu Igoru» un gremzās, ka zinātnieka darbs kavējis talantīgo komponistu radīt ko vairāk mūzikas novadā. Labu vārdu netrūka arī par N. Rimska Korsakova tautiskajām pasaku operām, par P. Čaikovska «Jevgeņiju Oņeginu» un «Pīķa dāmu». Ļoti interesantas, tomēr pieejā visai savdabīgas bija Melngaiļa domas par Rietumeiropas operas attīstību. Dažkārt, ievadot recenziju, autors devās diezgan tālā ekskursā, pat līdz antīkajai grieķu drāmai, meklējot operas mākslinieciski estētisko principu saknes. Protams, viņš saskatīja īstas mākslas elpu tikai tajos darbos, kur sākas patiesīguma un reālistiskās līnijas stīga, jo neatzina visu juteklisko, monstruozo, pārspīlēto mūzikā. #musicae Tādēļ Melngailis necieta pašmērķīgu bel canto kultu, uzskatot to par mākslas banalitātes un dekadences paudēju. Šī iemesla dēļ viņa simpātijas vispār nepiederēja itāliešu operai. To Melngailis uzskatīja par ārišķīgu, līdz ar to īpaši necildināja arī tās itāliešu operas trupas, kuras katru gadu viesojās Pēterburgā. 
Principiālus iebildumus viņā izraisīja Vāgnera operas. Krievijā, it īpaši Pēterburgā, minētajā laikā Vāgners skanēja ļoti daudz. Melngailis toreiz rakstīja par visiem četriem «Nībelungu gredzena» uzvedumiem, kā arī par «Loengrīnu» un «Tanheizeru», polemizēja par «Meistardziedoņiem», darot to visai saistoši un iespaidīgi. Dinamīts tika pielikts visai Vāgnera operu mākslinieciskās izveides sistēmai. 
#NEWS
«Pats Vāgners ar sava dekoratīvā un teatrālā ģēnija briesmīgo spēku satriec drupās savu paša mācību par nākotnes mākslas darbu,» 
uzskatīja Melngailis. 
Viņš pārmeta Vāgneram, ka tas sludinājis vienkāršību, vārda izteiksmību, bet pats tomēr pakļāvies neattīstītai gaumei, tiekdamies pēc pompozas formas, dīvainiem pārspīlējumiem. Šai ziņā Vāgnera opera paliekot radniecīga Meierbēra darinājumiem, kaut gan savā laikā tieši šis komponists ar savu formas ārišķību izraisīja Vāgnerā vēlēšanos pēc operas reformas. 
#NEWS
«Vāgners neapšaubāmi ir pagājušā gadsimta izcilākais orķestra komponists,» 
rakstīja Melngailis. 
#NEWS
«Tehnika, spējas līdz šim nepieredzētā, pārsteidzošā kārtā izcelt orķestra spēli nobriedušajā Vāgnerā pilnīgi nomāca jauneklīgi jūsmīgo estētiķi.» 
Un tālāk: 
«Operu komponists Vāgners ir bijis estētika Vāgnera lielākais pretinieks.» (Visi citāti par Vāgneru no recenzijas 1902. g. 7. febr., 1. lpp.) 

Ar šādiem un līdzīgiem — protams, vēl plašāk izvērstiem — secinājumiem Melngailis centās izgaisināt mītu par Vāgnera opermākslas kā augstākās pakāpes parādību mūzikas pasaulē. No Rietumeiropas operas klasikas visatsaucīgāk viņš vērtēja Bizē «Karmenu» — kā spilgtu reālistiskās mākslas paraugu, bet tajā pašā laikā ar neizprotamu nepatiku kritizēja Pučīni «Toskas» un arī «Bohēmas» uzvedumus, ironizēja par kvintām kā vadošu Pučīni harmoniskās valodas kolorīta sastāvdaļu: 
#NEWS
«Komponists iedomājas, ka ir oriģināls ar to, ka visnotaļ plosās paralēlās kvintās. Taču, kā zināms, tas nav nekas jauns (...)» 
Melngailim šķita nepieņemami arī daži naturālistiskie un publiku šausminošie momenti, kā, piemēram, spīdzināšanas skats ar mocekļa kliedzieniem «Toskā». Verisms ar savu sakāpināto eksaltāciju nav viņa gaumē. 
Tomēr Melngailis uzsvēra: 
#NEWS
«Galerijai (t. i., demokrātiskai publikai. — 5. S.) opera patika tīri labi: tas izskaidrojams ar sižeta īpatnībām, kurš pamatvilcienos, ņemot vērā mūsu pašreizējos apstākļus, varēja savā ziņā aizgrābt skatītājus.» (1905. g. 16. febr., 2.—3. lpp.) 
Te Melngailis, protams, domāja progresīvās sabiedrības revolucionāro noskaņojumu Pēterburgā. Pučīni «Toskas» saturs vērsts pret tirāniju. 

Melngailis mākslā augstu vērtēja idejas vispārinājumu, ne dienas momenta idejas projekciju. #upisgood #space

Šai ziņā no Rietumeiropas operu klasikas Melngailis izcēla Bēthovena «Fidelio»: «Bēthovena vienīgās operas sižets nebūt nav novecojis un atbilst daudzu civilizācijā atpalikušu zemju pašreizējiem apstākļiem .. .» 

Pēc dziļdomīgā daudzpunkta Melngailis nav nocieties un Bēthovena mūzikas kvalitātes pretstatījis cita komponista opermākslai:  #space
#NEWS
«Mūzika skan viscaur cildeni un spirgti un iztiek bez omulīgi joviālā rakstura, kas palaikam aizņem pārāk daudz vietas Mocarta operās.» (No rec. 1905. g. 7. okt., 5. lpp.) 

Arī šeit Melngailis palicis uzticīgs sev — viņš mīlēja garā stipros un izturīgos, mīlēja zemes spēku, un tāda subjektīva mēraukla bieži ietekmēja arī viņa vērtējumus par citas ievirzes mūzikas vēstures parādībām. Melngailis bija dzēlīgi ironisks pret modes mākslas parādībām. Tāpat kā viņš nesaudzīgi pēla greizu interpretāciju vai nevarīgu vokālu atskaņojumu operu lomās, tāda nostāja un noskaņa valdīja arī koncertu recenzijās. Melngailis vērtēja koncertu pēc izvēlēto darbu kvalitātes, silti atbalstot katru saturīgi sastādītu programmu, it īpaši, ja tika atskaņoti viņa iecienīto krievu klasiķu — «Varenās kopas» komponistu darbi. Tos, pēc viņa domām, izpildīja maz salīdzinājumā ar citiem. Melngailis izmantoja gandrīz katru recenziju par atbilstošu tēmu, lai izceltu un izskaidrotu lasītājiem šo skaņdarbu nozīmi un vērtību, bet bija sašutis, ja tādus koncertus apmeklējuši maz klausītāju, — tas visbiežāk notika mūzikas sarīkojumos ar augstu ieejas maksu, kas nebija pieejami demokrātisko slāņu klausītājiem, īstajiem mākslas entuziastiem. Melngailis vispār sparīgi mēdza vērsties pret dažādām nekārtībām un ačgārnībām koncertu organizācijas jautājumos. Profesionālā puse, skarot gan mūzikas atskaņojumu, gan skaņdarbu izveidi, parasti tika raksturota īsi, dažos teikumos, precīzi analizējot recenzējamo objektu. Melngailis vairāk mīlēja apcerēt, aizstāvēt vai izskaidrot mūzikas estētiskās vērtības, polemizēt pret vai par tām nekā rakstīt īsās, lietišķās dienas recenzijas. Tādēļ arī pēdējās mazāk var ierosināt šīsdienas lasītāju, un tām ir galvenokārt informatīva vai hronikāla nozīme. 
Kaut gan Melngaiļa recenzenta darbību vadīja ļoti izteiktas simpātijas vai antipātijas — par vai pret dažādiem mūzikas virzieniem vai kompozīcijas skolām —, viņa spriedumi visumā bija objektīvi un pozitīvi, kad skāra patiesas, humānas mūzikas mākslas vērtības. Toties recenzents kļuva neiecietīgs pat pret slavenām autoritātēm mūzikas pasaulē, ja atklāja nepilnības viņu skaņdarbos vai izpildītājdarbībā. Ir nepieciešami tuvāk pakavēties pie Emiļa Melngaiļa domām par Čaikovski un Rimski-Korsakovu. Nereti nācies sastapties ar uzskatiem, it kā Melngailis šo komponistu darbus vērtējis pārāk subjektīvi. Tagad, iepazīstot visu Pēterburgas recenziju klāstu laikrakstā «St. Petersburger Zeitung», Melngaiļa attieksme pret viņiem, tāpat kā pret citiem ievērojamiem skaņražiem, izgaismojas ļoti skaidri. Slavas oreols apņēma daudzas personības, bet tas viņu neietekmēja. Drīzāk pretēji — jo apjūsmotāks un ievērojamāks bija recenzējamais komponists, jo stingrāks prasībās bija Melngailis. Tā tas bija arī ar P. Čaikovska un N. Rimska-Korsakova skaņdarbiem, kurus viņš vērtēja stingri un objektīvi, bet, ja kritizēja, tad pamatoja savas domas ar skaņdarba formas un satura iztirzājumu vai salīdzināja tos ar viņu talantīgākajiem opusiem. 
Ar P. Čaikovska daiļrades aplūkojumu Melngaiļa rakstos sastopamies daudzkārt, jo tas bija viens no populārākajiem autoriem Pēterburgas koncertu un operu repertuārā. Viņš nenoliedza Čaikovska mūzikas īpašo valdzinājumu, piemēram, saucot par «brīnišķīgu» komponista vijoļkoncertu, ar kura nopulgošanu Hansliks, runājot Melngaiļa vārdiem, «sev nodrošinājis cietu vietu nemirstības galmā». Citā rakstā par kādu operas izrādi, apcerot jautājumu, ka pavisam reti komponisti sižetiem izvēlējušies sava laikmeta tēmas, izcēla arī Čaikovski: 
#NEWS
«Viņa apņemšanās attēlot mūzikā Puškina gleznotās laikmeta ainas «Jevgeņijā Oņeginā» un «Pīķa dāmā» ir tādā pašā mērā apbrīnošanas cienīga kā Musorgska drosmīgā doma — komponēt nemirstīgo krogus skatu «Borisā Godunovā» (...) Es nezinu, vai vēl kāda cita opera, izņemot Dargomižska «Akmens viesi», varētu tik spēcīgi iedarboties uz modernā cilvēka nerviem kā «Pīķa dāma», protams, ja operas uzvedums ir labs.» (1902. g. 4. aug., 2. lpp.) 
Kādā atzinīgā recenzijā par pianistes Marijas Barinovas koncertu, veltītu vienīgi krievu mūzikai, arī tās jaunākajiem darbiem, autors tomēr pārmeta konservatorijas stipendiātei, ka viņas koncertprogrammā pārāk caurspīdīgi paglaimots viduvējiem komponistiem, bet pietrūcis raksturīgu krievu klaviermūzikas autoru — Čaikovska un Ļadova. Citā recenzijā Melngailis savā īpatnā veidā izmeta: 
#NEWS
«Čaikovskis bija gan liels mākslinieks, bet nebija nekāds gara Prometejs.» (No rec. 1903. g. 5. jūn., 3. lpp.) 
Zīmīgi, ka Melngaili kā cilvēku ar vitālu dzīves uztveri nesaistīja personības ar trauslu, viegli ievainojamu mentalitāti un pārlieku emociju atklātību. Savus uzskatus par to viņš vēl skaidrāk izteica pāris gadu vēlāk, analizējot pirmās Alfrēda Kalniņa solodziesmu burtnīcas latviešu periodikā. Melngailis rakstīja: 
#NEWS
«Ja cilvēku māc sāpes, tad tas labākais ir — sakost zobus. (. . .) Ja pesimisms parādās mākslā kā veselīgs humors, tad viņš ir panesams, bet, ja viņš nāk ar asarām acīs, tad pirmo brīdi mēs uz viņu paskatāmies ar žēlumu, bet drīz pēc tam domājam, cik maz dūšības un dvēseles spēka visos šī pesimisma bērnos.» («Austrums», II burtn. 1904. g., 153.—155. lpp.) 
Laikam tieši šādu uzskatu dēļ Melngailim no Čaikovska simfonijām vislabāk patika Piektā. 

Citā recenzijā iepretī Čaikovska Trešās simfonijas — īpaši fināla — negatīvajam vērtējumam Melngailis, runājot par Otrās simfonijas finālu, neskopojās ar augstākās atzinības epitetu: #upisgood #space

«Ja salīdzinām šo vājo Čaikovska skaņdarbu ar Otrās simfonijas ģeniālo finālu — kāda neiedomājama atšķirība!» (1903. g. 5. jūn., 2. lpp.) 
Tātad visvairāk atzinības Melngaiļa vērtējumā izpelnījās tieši tie skaņdarbi, kuru muzikālā koncepcija tuvinājās «Varenās kopas» komponistu daiļrades principiem. #space No šī viedokļa raugoties, daudz mazāk pretišķību izraisīja N. Rimska-Korsakova daiļrade. Ja Melngailis dažkārt atļāvās ironisku toni, runādams par šī komponista operu skaitu un nevienādo māksliniecisko iedzīvinājumu vai atsevišķu skaņdarbu nepilnībām, tad principiālus iebildumus visa Rimska-Korsakova radošā metode neizraisīja, drīzāk otrādi, viņš augstu vērtēja Rimski-Korsakovu kā krievu nacionālās operas tālākvirzītāju un lielu instrumentācijas meistaru. Par operu «Pasaka par caru Saltanu», piemēram, Melngailis viņu slavēja: 
#NEWS
«Šai operā Rimskis-Korsakovs grib Puškina ar tik savdabīgu spēku attēlotos pasaku pasaules brīnumus atainot mūzikā un šim nolūkam izmanto modernā orķestra kuplo krāšņumu ar sev piemītošo ģenialitāti.» 
Un tālāk vēl: 
«Kas attiecas uz instrumentāciju, it sevišķi uz koka un metāla pūšamo instrumentu izmantošanu, tad Rimskis-Korsakovs šai pasaku operā parādās kā meistars, kurš ar pilnām tiesībām var pretendēt uz savu vietu līdzās Berliozam, Listam un Vāgneram.» (1905. g. 22. sept., 3. lpp.) 
Kā «St. Petersburger Zeitung» recenzents Melngailis rakstīja par Rimska-Korsakova operu «Servīlija», «Pans Vojevoda» pirmuzvedumiem. Ar «Nemirstīgā Kaščeja» partitūru Melngailis lasītājus iepazīstināja jau 1903. gadā, sniedza īsu operas raksturojumu un sižeta izklāstu, uzteicot Rimski-Korsakovu par radošo aktivitāti, neraugoties uz viņa lielo gadu skaitu. 1905. gada 28. martā Melngailis vērtēja «Nemirstīgā Kaščeja» vēsturiski svarīgo uzvedumu, kas kļuva par revolucionāri noskaņotās jaunatnes demonstrāciju. Viņš rakstīja lietišķi, atzīmējot izpildītāju — konservatorijas studentu snieguma pozitīvo ieguldījumu, atreferēja arī demonstrācijas gaitu, kuru izraisīja Rimska-Korsakova piespiedu aiziešana no konservatorijas. Melngailis detalizēti atspoguļoja policijas iejaukšanos un pret reakciju vērstā notikuma nepārprotamo sabiedrisko izskanu. 
Melngaiļa opozīcijas pamatā pret Rimski-Korsakovu bija Musorgska «Borisa Godunova» oriģinālpartitūrā izdarītie labojumi un īsinājumi. Melngailis uzskatīja, ka Rimskis-Korsakovs tos izdarījis, akadēmisku konservatīvu uzskatu vadīts, un tādēļ viņa personīgās simpātijas nedz toreiz, nedz arī vēlākos gados visa Pēterburgas konservatorijas kompozīcijas skola neatguva. Viņš pats sevi pilnā mērā pievienoja tai krievu klasiskās mūzikas skolai, kuru pārstāvēja Dargomižskis, Balakirevs, Musorgskis, Borodins — talantīgie autodidakti ar savu garīgo tēvu kritiķi V. Stasovu priekšgalā. Tas tomēr nekavēja Melngaili ka recenzentu pozitīvi un labvēlīgi vērtēt savu laikabiedru — konservatorijas pedagogu, piemēram, A. Ļadova, A. Glazunova un vēl citu skaņdarbus. Vispār pēc recenzijām var spriest, ka Melngailis ļoti labi pārzināja savu laikabiedru daiļradi, jo, skarot kadu konkrētu recenzējamu skaņdarbu, bieži vērtēja to salīdzinoši ar pārējiem. 

Dažkārt, apskatot jaunas parādības mūzikas pasaulē, Melngailis tomēr izrādījās visai konservatīvs — varbūt tādēļ, ka viņa prāts jau bija nostabilizējies par labu citam mūzikas virzienam. #space

Bet Melngailis nenoliedza, piemēram, jaunatnes dabisko tieksmi pēc veco normu un šablonu laušanas. Par to izteiksmīgi runā viņa atzinums par kādu ierosinošu «Jevgeņija Oņegina» izrādi jauno solistu sniegumā: 
#NEWS
«Jaunatne ir par nemierīgu un kustīgu, lai nodarbotos ar gatavu klišeju kopēšanu, viņa eksperimentē, šaubās, pretojas. Un, ja arī tās mākslas sniegumā dažkārt ir saskatāmas nepilnības, to var neņemt vērā, jo tiek bagātīgi atsvērts ar jūtu svaigumu (...)» (1902. g. 8. okt., 2. lpp.) 
Neraugoties arī uz tādām domām, Melngailis visumā neiecietīgi vērtējis jauno autoru debijas kompozīcijā. Par to, piemēram, liecina vairākas recenzijas par tā sauktajām modernās mūzikas suarejām, kuras ceturtdienās notika kādā privātā zālē. Jaunie autori, iemaksājot šo koncertu direkcijai nelielu summu, varēja ne tikai brīvi pieteikt suarejām savus skaņdarbus ar pašu sarunātiem izpildītājiem, bet palikt klausītājiem anonīmi. Cik spriežams pēc recenzijām, modernās mūzikas vakaru skaņdarbi reti kad izrādījās moderni pēc būtības, tieši otrādi — parasti tie bijuši visai pieticīgi un maztalantīgi sacerējumi, bet arī iecerē oriģinālākus Melngailis vērtēja bargi. Viņu varēja sadusmot, piemēram, kāda autora dziesmas in modo antico — šodien mēs laikam dēvētu to par stilizāciju, bet recenzents toreiz nesauca to citādi kā par maskarādi un «Spielerei» (rotaļāšanās, niekošanās). Kādā modernās mūzikas vakarā tika atskaņoti Vakareiropas komponistu darbi — M. Rēgers, V. d'Endī, K. Sindings, M. Šillings, H. Volfs un vietējais dzejnieks un komponists M. Kuzmins. Šo autoru kamermūzikas darbus Melngailis sašutumā sauca par nemūziku un ieteica likt klausīties spaidu darbu vietā, it īpaši Rēgera sonāti vijolei un klavierēm, op. 72, no kuras nesaprotot ne noti (1904. g. 18. dcc, 1. lpp.). Ne bez aizspriedumiem tika rakstīts arī par R. Štrausu, par A. Bruknera simfoniskajiem darbiem, kuros Melngailis saskatīja Vāgnera epigonismu. Jau toreiz Melngailis (līdzīgi Vītolam) maldīgi novērtēja dažu redzamāko skandināvu komponistu mūziku, ieskaitot E. Grīgu, kura darbos atrada vairāk vācu romantisma nekā nacionālās norvēģu mūzikas iezīmju. Rakstot par somu komponistiem J. Sibeliusu, A. Jernefeldu un S. Palmgrēnu, kādā recenzijā kaut cik ievērības cienīgu nākotni viņš paredzēja vienīgi S. Palmgrēnam, bet nekādā ziņā ne J. Sibeliusam. Ar ietiepīgu nicinājumu arī vēlākos gados viņš noliedza jebkādu J. Sibeliusa skaņdarbu īpatnību. Patiesībā Sibeliusa mūzikas tēlainība un daiļrades estētiskie ideāli, neraugoties uz komponista uzsvērti akadēmisko muzikālo izglītību, bija tuvi Melngaiļa sludinātajiem, kaut arī Sibeliuss tik tīrā un konkrētā veidā kā krievu nacionālās mūzikas skolas pārstāvji savos skaņdarbos neieveda tautas mūzikas citātus. 
Pēterburgas perioda kritika vācu laikrakstā «St. Petersburger Zeitung» ļoti skaidri ataino Emiļa Melngaiļa estētisko un radošo uzskatu principus, kas, viņam ierodoties Pēterburgā, domājams, jau bija skaidri pēc būtības, bet studiju gados pilnībā noformējās un nostabilizējās. Viņa domas dažkārt mūsu dienu izpratnē bija pārāk kategoriskas un noraidošas pret atsevišķām mūzikas parādībām, toties erudīcija ļoti plaša spriedumos par dažādiem mūzikas žanriem, stiliem un to attīstības un mijiedarbības procesiem, īpaši vēsturiski salīdzinošā aspektā. Ik plašākā recenzijā ar problēmas raksta profilu Melngailis aizrāva un suģestēja ar plašajām vispārējām teorētiskajām, tāpat literatūras un valodu zināšanām. Viņš rakstījis ar lielu aplombu, un jūtams, ka viņam paticis spīdēt ar savām zināšanām, asprātībām, valodas lokanību. Recenzijās bieži viņš ieauda trāpīgus Šūmaņa, Hanslika, Gētes, Tolstoja un citu citātus, kas līdzvērtīgi papildināja autora paša domas un veiklo, pat spoži asprātīgo literāro izteiksmi. Te var pārliecināties, cik pilnvērtīgi un brīvi Melngailis pārvaldīja vācu valodu. Arī Jāzepa Vītola valoda turpat blakus laikraksta slejās uzrādīja nevainojami gludu literāru izteiksmi, bet tas nevar pārsteigt lasītājus, kuri zina Vītola biogrāfiju, — visa Vītola bērnība un jaunekļa gadi aizritēja vāciskā vidē, un tieši Pēterburgā viņš vairāk piestrādāja pie latviešu valodas pilnveidošanas. Turpretī Melngailis, mazas lauku skolas mazturīga skolotāja dēls, vācu valodu izmācījās skolās, papildinājās pašmācības ceļā, lasot literatūru, sarunājoties ar draugiem un paziņām no vācu, precīzāk, baltvācu inteliģences. Gads studijās Drēzdenes konservatorijā varēja tikai uzspodrināt un nostabilizēt jau iegūto [valodprasmi]. 
Daudzos rakstos, dažkārt tieši, bet biežāk nelielas replikas vai zemtekstos jaušama Melngaiļa estētisko uzskatu progresīvā nostāja attiecība pret nemierīga laikmeta sabiedriski politisko noskaņojumu. 
Nav nekādu konkrētu faktu par Melngaiļa tiešu līdzdalību 1905. gada revolūcijas notikumos, tikai laikabiedru un piederīgo atmiņu fragmenti, liecības par to, ka Melngailis ir bijis noteikts 1905. gada revolūcijas ideju atbalstītājs. Par viņa attieksmi vispirms gaišu valodu runā 1904. gadā ar iedvesmu komponētās dziesmas «Zeltītās lapas» un «Senatne» ar Raiņa vārdiem. 
Līdzīgi daudziem ievērojamiem progresīviem latviešu gara darbiniekiem, Melngailis savā radošajā darbā atspoguļoja sabiedriskās kustības noskaņas. Par to liecina arī viņa nemierpilnā publicistika laikrakstā «St. Petersburger Zeitung». #space Šo domu lai ilustrē vārdi no kādas simfoniskā koncerta recenzijas par maz pieredzējuša komponista uvertīru «Dons Karloss»: 
#NEWS
«Šeit dzirdējām kādas pieviltas sirds vēju žūžojam pasaules sāpju sausajās lapās. Sausām šīm lapām vajadzēja būt, jo pagājis jau ilgāks laiks, kopš tās bija svaigas un zaļas. Tas bija pagājušā gadsimta pirmajā pusē. Šobrīd vairāk līdzcietības tiek justs pret visu masu nekā pret nakts melnās nelaimes atsevišķo upuri. Kopš cilvēki ir mācījušies novērtēt raksturīgo, tipisko, tos tagad daudz neinteresē nejaušais.» (1902. g. 16. aug., 3. lpp.) 
Ja nu tomēr noslēgumā rastos jautājums, ko Emiļa Melngaiļa Pēterburgas gadu recenziju atpazīšana var sniegt lasītājiem mūsu dienās — pēc septiņdesmit gadu laika distances,— atbildes būs vairākas. 
Pirmkārt, šie raksti vienmēr kalpos kā izziņas materiāls un avots todienu mūzikas dzīves notikumiem. Tie Emiļa Melngaiļa personības skatījumā daudzos gadījumos, kā jau iepriekš izklāstīts, ir atšķirīgi akcentēti un izgaismoti; bet Pēterburgas mūzikas dzīves kopaina līdz ar citu recenzentu fiksēto kļuvusi pilnīgāka un objektīvāka, ja arī vietām atsegta ar problēmu saasinājumiem. 
Otrkārt, no Emiļa Melngaiļa vēl šodien var mācīties drosmi un neatlaidību cīņā par mākslas patiesīguma ideāliem, šo ideālu aizstāvībai tika liktas lietā spilgtas literāta polemista dotības, kuras reizēm augstu uzkurināja viņa dabiskā, bet spīvā vitalitāte. 
Treškārt, Emiļa Melngaiļa — skaņu soģa interesantākie raksti ar savu aktīvo, drīz aizrautīgo, drīz dzēlīgi ironisko, vietām ļoti brīvo, pat improvizatorisko rakstības stilu ir saistoša lasāmviela jebkuras nozares interesentam. #dysphemism No Melngaiļa rakstu vēriena un veida neapšaubāmi var kaut ko gūt arī profesionāļi — recenzenti un literāti. 
Visbeidzot — Pēterburgas gadu recenzijas paspilgtina un papildina Emiļa Melngaiļa paša dzīves un daiļrades panorāmu. Tās [recenzijas] iepazīstot, top labi redzamas arī sīkstās saknes viņa profesionālās intereses un pieredzes vēlāk koši zaļajam kokam — savas tautas folkloras bagātībām. No šīm saknēm veidojās meistars, klasiķis, tautas garīgo bagātību krājējs, kura atziņu un darba augļi vēl mūsdienās nezaudē savu spirgto aromātu un radoši ierosina nākamās paaudzes. 

42 “Latviešu Mūzika” nr. 11 (1974) | J. Vītoliņš
Jēkabs Vītoliņš 
EMIĻA MELNGAIĻA FOLKLORISTISKIE UZSKATI 

Pie Melngaiļa mūzikas folkloras savākuma pieej kā pie augsta kalna — tik liels, vienreizīgs, neatkārtojams tas ir savā plašumā, zinātniskajā un mākslinieciskajā augstvērtībā. #upisgood #space

Arī pasaules mērogā atradīsies tikai nedaudzi mūzikas folkloristi, kuru devums sasniedz līdzīgu diženumu un vērienīgumu. Tautas melodiju vākšanai Melngailis atdevis visus savus spēka gadus, vairāk nekā četrus gadu desmitus. Viņš pārstaigājis visus Latvijas novadus un nostūrus, viņa savākums plaši atspoguļo Latgales un Kurzemes, Vidzemes un Zemgales tautas dziesmu — visus žanrus, visus latviešu tautas dziesmas dialektus, tautas instrumentālo mūziku, deju melodijas; viņš vācis arī krievu, leišu, lībiešu, kirgīzu, ebreju tautas melodijas. Savu pierakstu lielum lielo daļu Melngailis spēja arī atdot atpakaļ tautai monumentālajos publicējumos «Latviešu mūzikas folkloras materiāli» (I—111, 1951 —1953) un «Latviešu dancis» (1949), kas pieder pie viņa muzikālā mantojuma lielajām pamatvērtībām. 

Daudzajās tautas dziesmu apdarēs koriem, instrumentālajiem un vokāli instrumentālajiem ansambļiem, solobalsij ar klavierēm komponists bagātīgi smēla no saviem tautas dziesmu melodiju savākumiem, radikāli atjaunodams visu līdzšinējo tautas dziesmu repertuāru un to skanējumu koros. #space

Tādējādi E. Melngaiļa personībā savijās latviešu mūzikas vēsturē vēl nebijušā un vienreizīgā veidā darbs ar tautas dziesmu, kas komponistu dziļi saistīja ar tautu un reizē deva visspēcīgākās ierosmes sava laika un arī mūsdienu latviešu mūzikai. #space

E. Melngailis nav atstājis sistemātiskus mūzikas folkloras pētījumus vai izstrādātu folkloristikas teoriju. Viņa daudzie raksti par savām mūzikas folkloras vācēja gaitām ir etnogrāfiski vērojumi, domas par atsevišķiem jautājumiem, par dažādu novadu tautas mūziku, tās žanriem, par tautas melodikas metroritma problēmām, tautas mūzikas instrumentiem, talantīgu teicēju raksturojumi, senu skanīgās tautas valodas formu fiksējumi. Tie bieži savijas ar diskusijām par valodniecības un latviešu cilšu etnoģenēzes un vēsturiskās attīstības jautājumiem, kuros viņam bija savi īpaši uzskati. E. Melngaiļa zinātniskie folkloristiskie principi vispilnīgāk izpaudušies viņa lielo publicējumu kārtošanas sistēmā. E. Melngailis apbrīnoja latviešu tautas dziesmu daili, bija tās piesātināts, plaši ietvēra tautas dziesmu savā daiļradē. Viņš cildināja «dainu tēvu» Krišjāni Baronu. 
«Visa īstā māksla ir atvasināta no tautas dzejas. 
Viņas [tautas dzejas] kopotājam un krājējam Krišjānim Baronam te gribu pie kājām likt to pašu dziļo atzinību, kuru es viņam izteicu, laizdams klajā «Biržu i noru» pirmo daļu. Nemirstama slava un gods viņam!» [Emilis Melngailis 1912 “Birzes i noras”]
raksta Melngailis «Biržu i noru» II burtnīcas priekšvārdā 1912. gadā. 
E. Melngailis bija pārliecināts, ka tautas dziesmas izzūd. 
«Sabirst, sadrūp senatnes sudrabs» —
 saucas viena viņa rakstu sērija. Tā nav jauna doma. Folklora atrodas pastāvīgā plūsmā, to arvien ir sajutuši gaišākie prāti. #phras Jau J. Cimze uzsāka savu tautas dziesmu melodiju vācēja darbu, lai glābtu senos meldiņus no zudības. Bet vēl simt gadu agrāk Vecais Stenders, kas latviešu tautas dziesmas saukāja par «blēņu dziesmām» un to vietā tiecās tautā ieviest vācu tautas dziesmas, savā «Lettische Grammatik» bija rakstījis, ka latviešiem piemītot sevišķa dziņa uz dziesmām un dejām: «Nevienas viesības, nevienas kāzas, nevieni Jāņu vai pļaujas svētki, nevienas talkas .. . tāpat linu mīstīšana un vērpšana mājās u. c. nenotiek bez šīm dziesmām.» (1783) 
Rakstā «Kā tapu seno balsu vācējs» (1933) par saviem jaunekļa gadiem Melngailis atceras: 
«Žēl tomēr, ka tobrīd vēl mans mūzikas saprāts bija stipri trūcīgs. Vai citādi es būtu palaidis garām brīnumainas izdevības vākt balsus, piemēram, Popē vai atkal Ezerē, kurās ik pa gadam nācās nodzīvot. No agrākā dziesmu greznuma tik maza šķipsniņa ir pārnākusi uz mūsu laikmetu. Ko pats esmu Kurzemē jaunekļa gados vēl dzirdējis — gadu 40 atpakaļ, tas viss ir izzudis, izģindis, bijum beigts.» 
Un turpat tālāk: 
«Labi atceros, ka reiz Popē ... gar logiem gāja garām dziesma, ko meitas, gari velkot, tricināja, no linu druvas pāriedamas. Tik daudz gan noģidu, ka dziedājums skanēt skan, bet prātā man nenāca šās skaņas uz mūžu mūžiem paglābt no pazušanas, uzrakstot viņu būtību uz nošu līnijām.» #personification #Q [Emilis Melngailis 1933 “Kā tapu seno balsu vācējs”]
Melngailis piezīmē, ka tikai 6 gadus vēlāk viņš pirmo reizi pieskāries skaņotajai etnogrāfijai. Par to viņš pateicas krievu mūzikas paraugam. 
«Tikai tad, kad nonācu Pēterpilī, kur dzirdu i redzu, kādu raženu vietu ieņem operā no tautas nākusē dziesmiņa, kad viņas būtība pareizi izcelta, iztulkota, tad arī manī sāk mosties atziņa, cik tas ir svarīgi — glābt no zūdības arī mūsu skaņotās garamantas. Jo viņas nav vien mīļas un tīkamas, bet, salīdzinot ar dūra i molla vienmuļību pa visu līniju — Bahs, Bēthovens, Brāmss, Brukners, — še ir žilbinoša atšķirība jau pašā gammā, toņkārtā.» (Pasvītrojums mans. — J. V.) 
Jāpiezīmē, ka tā ir vai vienīgā vieta, kur Melngailis skar jautājumu par seno skaņkārtu melodiju sevišķo skaistumu un krāšņumu latviešu tautas mūzikā. Sākas Melngaiļa tautas melodiju vācēja darbs. Rodas viņa ebreju tautas dziesmu pieraksti Lietuvas Keidānos (1899), latgaliešu melodiju — Pēterpilī gadsimta sākumā no latgaliešu studentiem, kirgīzu melodiju — saulainajā Taškentā pēc Melngaiļa aizceļošanas 1906. gadā uz turieni darbā. 

Tomēr tikai 1913. gada vasarā viņš pirmo reizi iegriežas vācēja gaitās Latvijas ārēs — Rucavā, no kurienes viņš vēlāk tik daudz smeļ skaņotā senatnes sudraba. #space
#reph

Viņa lielais vācēja darbs norisinājās pēc atgriešanās dzimtenē — divdesmitajos un trīsdesmitajos gados, pārtrūka fašizētās Latvijas laikā, vainagojās ar savākuma bagāto folkloristisko ceļojumu pa Latgali 1940./41. g. ziemā Padomju Latvijas valdības uzdevumā. Tad radās tie latviešu tautas melodiju tūkstoši, kas tagad rotā viņa bagāto mūža devumu. Paradoksāli, ka Melngailis, kas runāja par tautas dziesmu melodiju izzušanu, cēla viskrāšņākā vainagā to milzīgās bagātības. 
«Vai tad klājas kurnēt par to vieglo ceļa somu, ar kādu esmu staigājis pa latvju zemi, māju pēc mājas nomeklēdams, prasot pēc seniem balsiem,» 
raksta Melngailis 1934. gadā. 
«Bet tiesa gan, no tā paša rūgtā biķera, kuru katrs vārgulis — ceļagājējs dzēris, pilns mērs ir ticis arī man, vācot zūdošās melodijas. #Q [Emilis Melngailis 1934] Ja manis savāktā melodiju skaitā — 3500 (rakstīts 1934. gadā. — J. V.) — ietilpinātu ceļojuma caurmēra mantojumu — 20 meldiju, tad dabūtu skaitli 175, kas nozīmē vismaz otrtik negulētu nakšu, visādu vārgšanu pa visādiem ceļiem prāvos attālumos, bet kopā vismaz vienu mūža gadu, pavadītu liela ceļa maliņā.» 

1953. gadā, noslēgdams savu publicējumu pēdējo sējumu, Melngailis izteic jaunu atziņu: «Protams, nav laikmeta bez savas folkloras.» 
Komponists šo domu tālāk neattīsta, bet nav šaubu, ka tajā uzkrāta arī viņa pieredze par senā un mūsdienīgā savdabīgo sintēzi folklorā. 
Ir liela laime, ka Melngaiļa savākumi gandrīz aptveroši izdoti lielos publicējumos. Tas kļuva iespējams tikai jaunajos padomju apstākļos, kad šie publicējumi veikti. Pirmais no tiem bija «Latviešu dancis» (1949), komponista 75 gadu jubilejas izdevums. Melngailis te sakopojis no saviem pierakstiem viena žanra melodijas, sniedzis arī muzikāli teorētiskus rakstus par skaņoto senatni, latviskiem spēļurīkiem, kā skaņotā senatne atdarināma. Krājumā ir galvenokārt Latgales deju melodijas: nodaļās «Danči no Malienas», «Divdaļīgi danči» (melodijas, kurās viena puse iet divreiz ātrākā ritmā) un «Kolado»; tālāk — danči no Kolkasraga un danči Vidzemes lokā, bez tam daudzi tautas instrumentālās mūzikas paraugi (galvenokārt no Alsungas). 
«Ja jau no pagātnes dziesmu košuma maza saujiņa palikusies, tad no dančiem ir tikai sīki nieciņi paglābušies, tie paši turoties pie dziesmu stērbelēm,» #personification
raksta Melngailis. #Q [Emilis Melngailis]
Jāpiezīmē, ka viņš nav vācis un krājumā tātad neatspoguļojas deju melodijas no danču kapelu muzikantu repertuāra burtnīcām, kur visvairāk vijoļu melodiju, kā, piemēram, Jurjānu Andreja «Latvju tautas mūzikas materiālu» V burtnīcā. Krājuma melodiju lielākā daļa ir bez tekstiem, lai gan to vairums ir vokālas cilmes, tā tās arī atrodamas komponista pierakstos. Melngailis atklāja bagātu latviešu tautas mūzikas instrumentu zonu — Alsungu; krājumā plaši ietvertas turienes kokļu, stabuļu, dūdu, bukaraga jeb āžraga, tauru melodijas, kas ne vienmēr ir arī danču melodijas. 
Mūsdienās gandrīz vairs nesastopam tautas instrumentālās mūzikas meistarus. Žēl, ka nekas netiek darīts tās atjaunošanā, kā, piemēram, tas notiek mums tuvākajos kaimiņos Lietuvā un citās republikās, kur tautas instrumentālā mūzika zvīļo mirdzošās krāsās. 
E. Melngailis apbrīnoja daudzu teicēju radošo melodiskās variēšanas un improvizācijas mākslu. 
«Bezgala daudz dziesmu ir zintenieces smadzeņu rakstos ... #Q [Emilis Melngailis] Jo daudz ir, jo vairāk vēl grib uzņemt. I skaņotā pagastā viņa tā saimnieko, šī zinteniece, ka pate savas varenās prasmes nemaz neapzinās. Nedzied vis pēc atceres kaut ko negrozāmu, kaut ko dzirdētu, bet veido, dažādo kādas augstas likumības lokā balsa līniju. Kur tādi valdonīgi spēki darbojas, tur aplam būtu teikt, ka vēla jau visa vākšana.» 
Un komponists rāda kādas 90 gadus vecas teicējas apbrīnojamo «godabalss» jeb «tautu dziesmas» — tas ir, kāzu balss ikbrīd variēto dziedājumu, kas viņa daudzajos uzmetumos «ir varbūt tikai treša, ceturta daļa no variantu biruma». 
E. Melngailis visus pierakstus izdarīja tieši pēc dzirdes, viņa rīcībā vēl nebija mūsu magnetofona, kas tik ļoti atvieglo folklorista darbu, bet tā laika fonogrāfu viņš nemīlēja. Diemžēl tādējādi mums nav saglabājušās arī viņa teicēju balsis, īpatnais dziedāšanas un dziesmu priekšnesuma veids. «Biržu i noru» V burtnīcas pēcvārdā Melngailis devis svarīgu piezīmi: «Pat tās no manu krājumu dziesmām, kuras apzīmētas kā tdz., esmu saņēmis no tautas mutes dažkārt stipri bojātas. Es tās restaurēju uz pilnatnes pusi ne vien skaņās, bet arī tekstā.» #Q [Emilis Melngailis] (Pasvītrojums mans. — J. V.) Komponistu praksē ar līdzīgu darbu sastopamies nereti. Vai Melngailim, kurš pats radīja melodijas, ko tauta uzņēmusi par savām, mēs varētu pārmest, ka viņš «uz pilnatni būtu restaurējis» dažkārt arī savus pierakstus? Zinām arī, ka Melngailis vēl mūža pēdējos gados strādāja pie latgaliešu tekstu precizējumiem. 
E. Melngaili vienmēr nodarbināja tautas mūzikas interpretācijas jautājumi komponista radošā praksē. Viņš daudz strādāja pie tautas dziesmu apdarēm ne tikai koriem, bet arī instrumentāliem un vokāli instrumentāliem ansambļiem (īpaši nonetam «Deviņi bāleliņi»). Par to lasām dažas atziņas viņa «Latviešu dancī»: 
«Senatnes skaņumāksla ir centusies būt i koša, i grezna, i dažāda savā pilnestībā. Atdarinot senatni, pirmā kārtā jāvairās no garlaicības. Mainīt ritumu, mainīt i pašus instrumentus, ceļot iz pūra jaunus veidus, jaunas krāsas.» #Q [Emilis Melngailis]
Viss krājums «Latviešu dancis» — ar tā vērojumiem par tautas deju un tautas mūzikas instrumentiem — ir savdabīgs, bagāts, ierosinošs. 
Trīs monumentālie «Latviešu mūzikas folkloras materiālu» sējumi (1951 — 1953) ir Melngaiļa mūža darba vainagojums. Materiāli publicēti pēc Latvijas apgabaliem, to atsevišķiem novadiem un pagastiem un pēdējo ietvaros — pēc atsevišķo teicēju dziesmu repertuāra. Tas ir etnogrāfiski topogrāfisks, dziesmu zonālas izplatības un teicēju personību parādīšanas princips. Kā tāds tas ir latviešu mūzikas folkloristikā vienreizīgs publicējums. Protams, tajā nav un nevar būt dziesmu sistematizējuma pa žanriem. Tagadējos ZA Valodas un literatūras institūta latviešu tautas dziesmu melodiju publicējumos, kur E. Melngaiļa pieraksti tiek izmantoti kā viens no pamatfondiem, melodijas tiek ietvertas žanriskajos kārtojumos, tas ir, parādot, kā tās dzīvo darbā, gadskārtās, godos, sadzīvē. «Latviešu mūzikas folkloras materiālu» trīs sējumi Melngaiļa dotajos nosaukumos ir šādi: I. Korsa, kas aptver Alšvangu (Alsungu) ar kaimiņiem, kuršu laulu, spēļu rīkus, Rucavu, Bārtu un Nīcu; II. Maliena (tas ir, galvenokārt Latgale); III. Vidiena (Zemgale ar leišmali un Vidzeme). 

Bagātākie ir Malienas (Latgales) un Kursas savākumi, kurus komponists uzskata arī par mākslinieciski visaugstvērtīgākajiem. #upisgood #space

Šajās vietās viņš pats savās vācēja gaitās daudzkārt ir atgriezies. 
«Viss šis Korsas krasts ir kā piebāzts pilns ar mūziku. Nez kāpēc daba jūrmalā tik tuvu vienāda, bet dziesma tik atšķirīga. Vai te nav kādi vecāki pamati šai atšķirībai? No tāliem aizmūžiem kas sniedzas .. .» 
Melngailis apbrīno latviskās dziesmas melodisko krāšņumu, žanrisko dažādību šais novados, meklē to izskaidrojumu seno latviešu cilšu vēsturiskajā dzīvē. 
«Redzot dīvaino dažādību dziesmas celtniecībā visgar Korsas jūrmalu — Rucavas galā grandiozie godubalsi, ziņģu romantika, bet instrumentu čala jau zuduse, Alšvangā lustīgā laulā, instrumentu krāšņums, Užavā varenās jūrnieku dziesmas, Kolkaragā blakus dziļi senai laulai atkal varena latvju tautu dziesma (= kāzu dziesma), cita poēzija atkal Mērsragā, — prāts prasa izskaidrojumu, kas darinājis šo dažādību, kas jūtama pat valodā ...» («Ko ceļagājējs cieš», 1934) #Q [Emilis Melngailis «Ko ceļagājējs cieš», 1934]
E. Melngailis pieņem Kurzemē dažās vietās izplatīto «tautu dziesmas» un «ziņģes» vārdu izpratni, kas atbilst K. Barona un Jurjānu Andreja diferencēto teikto un dziedamo dziesmu jēdzieniem. 
«Bet senlatviešu greznā sadzīvē dziedāšana jau tā bij bagāti izkopta, ka izšķīra 2 sevišķus veidus. Pie pirmā, ko tauta dažreiz dēvē par «tautu dziesmu», citur atkal par «godubalsu», pieder vispirms rituālie dziedājumi godos, svētkos, svinībās, tas ir, bērēs, krustabās, vedībās, tad rotājot, līgojot, buduļos ejot, vēl pie kulšanas, pie malšanas, visādās talkās .. . Pats vārds «tautu dziesma» jāizrunā šķirti, ar divām uzsverēm, nozīmējot «kāzinieku dziesmu», jo tautas bija vedēju puse.» 
Melngailis dod šo dziesmu dziedāšanas aprakstu, kas atbilst «teikto» dziesmu izpildījuma un vilcēju vairākbalsības stilam. 
«Bet otrais dziedāšanas veids bija vēstīšana vai, kā sākumā teica, ziņagāšana (= ziņošana) par seniem notikumiem ar tekstu, kam dažkārt nav gala .. . Tāpēc Rucavas gals, vispār Korsas dienvidi šo vārdu izrunā vēl tagad: ziņģāt («Sabirst, sadrūp senatnes sudrabs», 1934). 
Melngailis arvien paceļ savā ceļā arī citu tautu dziesmu, viņu saista to īpašā daile. 
«Blakus latviskai dainai visur Rucavā skan arī leišu dainas košā melodijā. #Q [Emilis Melngailis «Svešinieks sudraba senatnes sētā», 1934] Jo pagasta robeža skar Lietuvu. Arī leišu balsus es rakstu, visu labu pievākdams savā ceļasomā. #Q [Emilis Melngailis «Svešinieks sudraba senatnes sētā», 1934] Ai, bērneli muna, ai, jaunajā muna, — leišu mēle cik tuva, it īpaši Latgales izrunai.» #phras #Q [Emilis Melngailis «Svešinieks sudraba senatnes sētā», 1934] («Svešinieks sudraba senatnes sētā», 1934) 
Latgali Melngailis uzskata par vienu no tām vietām Latvijā, 
«kas izceļas košākā krāšņumā no pārējiem novadiem, ar dziļāku latvietību, kas jau liek just savu jausmu no senatnes sudraba spožuma» #Q [Emilis Melngailis «Sabirst, sadrūp senatnes sudrabs», 1934] («Sabirst, sadrūp senatnes sudrabs», 1934). «Latviskās mūzikas ritmisko raibumu te stingrāk ievēro ... #Q [Emilis Melngailis «Sabirst, sadrūp senatnes sudrabs», 1934] Ritumu dažādībai Malienas dziesmās nav ne gala, ne malas . .. Maliena arī labi saglabājuse sadziedāšanu uz balsīm, jo līdz pēdējam laikam nepazina viensētnieku vientuļo dzīvi. .. Nevienam apvidum latvju zemē nav tāda daudzuma danču kā Latgalei. Šo mūziku saglabājuse dziesmiņa, kas katram dancim gāja līdz.» (Turpat, 1934) 
Melngailis arī piemin Latgales dziesmu biežos brīvos jeb, kā viņš saka, «savvaļas» akcentus, kurus viņš uzskata par primārāku formu nekā stingri noteikto latviešu tautas dziesmu metrisko sistēmu ar tās cezūru un zilbju kvantitātes likumībām. 
«Akcents nav vis pieķēdēts vienuviet, kā domā. I tas bauda savu vaļu: nostājas, kur tam tīk. #personification #Q [Emilis Melngailis Latgales “Materiālu” pēcvārdā] Jaunā iegriba uzsvērt vārda sākumu nav nekas cits kā vēlāku laiku ievazā,» 
piebilst Melngailis savu Latgales «Materiālu» pēcvārdā. 
Vismazākais Melngaiļa savākto dziesmu pūrs ir no Vidzemes. 

Viņam šķiet, ka te visvairāk zudušas senās melodijas un ka esošās jau J. Cimzes izsmeltas. #space

«Bet tagad!? Ja kādu vecenīti nabagmājā arī piedabūsi uz dziedāšanu, tad ko tas līdzēs, kur viņas dziesmu zināšana visa no Cimzes «Dziesmu rotas». Sāks ar «Brālīts savu īstu māsu», tad turpinās ar «Līgo laiva uz ūdeņa». Tas tā ir Valmieras, Valkas apgabalos. (...) Šos laikus dziesmiņa, kas nāk no kora, ko skandina skola, ir pate pirmā sāncense senatnes skaņotai garamantai. Pirms Cimzes, pirms koru celšanās šo senatnes izstumšanu stipri sekmēja Stendera ievadītais vācu pantiņš ... Tas bija Stendera gars, tā bij vāciskā mācītājmuiža, kas mūsu senatnes mantojumu krustīja par blēņudziesmām.» («Sabirst, sadrūp senatnes sudrabs», 1934) 
Melngaiļa vērtējums par Vidzemes muzikālo folkloru ir pārāk atturīgs, mūsdienu folkloristiskās ekspedīcijas arī Vidzemē ir atradušas jaunas tautas melodijas, Vidzeme ir unikālu līgotņu un ganu dziesmu melodiju glabātāja. 

Taču Cimzes «Dziesmu rota» savulaik bija uztvērusi visvairāk jaunāko dziesmu slāņus, un «Dziesmu rotas» — pirmā tautas dziesmu melodiju plašā publicējuma — ietekme tautas dziesmu tālākā izplatībā bija neparasti liela. #space

E. Melngaili daudz nodarbināja tautas dziesmu melodiju metroritmikas problēmas, viņš tajā daudz eksperimentēja. Viņa pierakstu burtnīcās, kas rokrakstos glabājas ZA VLI folkloras fondos, sastopamies ar vairāk vai mazāk stingri izturētu tagad teorētiski un praktiski vispār pieņemto melodijas takts un teksta dipodijas vienotības principu. Savos rakstos, skarot ritmikas jautājumus, Melngailis vairākkārt vērš uzmanību uz viņa saukto «plato trīsdaļu rakstu», tas ir, 3/2 taktsmēru, uz tā sevišķo muzikālo daiļumu un specifiku, neievērodams tomēr, ka tas, apvienodams vienā taktī divas teksta dipodijas, bieži pārstata un būtībā lauž īstos teksta akcentus, kā, piemēram, viņa dotajā paraugā «Bārenītes slavināšana», kur 2/3 taktsmērs rada akcentus «Es neietu to celiņu» normatīvā «Es neietu to celiņu» vietā. Savos lielajos publicējumos Melngailis nonāk pie pilnīgas taktsmēra noliegšanas pārāk plaši vispārināta principa dēļ, kuru viņš formulējis trešā sējuma galavārdā: 
#Q2
«Vācot balsus, kā arī liekot dziesmas uz balsiem, pamanīju citu vērojumu vidū vienu svarīgu likumu: meklēt robežgriezumus, nospraust skaņotā raksta vērienu pēc teksta gaitas. #Q [Emilis Melngailis trešā sējuma galavārdā] Jo īsti sākotnējā dziesma bijusi viena gabala, teksts no mūzikas nešķirams. Vēl jāpiemetina, ka īsti vecie, neapgraizītie balsi ir īpatnēji veidoti divās pusēs, starp kurām nedrīkst būt draudzības, jo skaņotais teiciens vienmuļību ne par ko negrib ciest.» #personification #Q [Emilis Melngailis trešā sējuma galavārdā]

Šī principa galējā konsekvencē Melngailis nonācis pie dīvainiem taktsmēriem resp. pie atteikšanās no īstiem metriskiem dalījumiem: ikkatra melodija sadalīta tikai ar vienu taktssvītru, un katras puses kopējais ilgumu vienību skaits padarīts par taktsmēru apzīmējumu. Tas bez īpašas papildu analīzes padara pilnīgi nesaskatāmu melodiju īsto metrisko dabu. 
E. Melngailis pirmais mūsu mūzikas folkloristikā sāka pievērst īpašu uzmanību dziesmu dialektu formām. Viņš sevišķi uzsvēra, ka tieši dziedājumā tās izpaužas vispilnīgāk, ka tekstu pierakstos nevar paļauties uz runātu vārdu, bet jātver dziedātais. Žēl, ka Melngaiļa raksts, kādā iespiesti viņa krājumi — bez garumzīmēm, — bieži neļauj skaidri un nepārprotami lasīt ilgumus viņa paša fiksētajās dialektiskajās valodas formās. 

E. Melngailis vāca tikai mākslinieciski augstvērtīgo. #upisgood #space

Viņa «Materiāli» plaši atspoguļo XX gadsimta pirmās puses tautas dziesmu kopumā. 

Pēc J. Cimzes un Jurjānu Andreja savākumiem, kas samērā vēl šaurā šķērsgriezumā rāda XIX gs. otrās puses dziesmu, Melngaiļa savākumos ļoti plaši nomainījusies melodika, atklāti daudzi jauni, agrāk neuztverti tās slāņi. space

Viņa folklorista darbam latviešu mūzikas kultūrā ir augsta, nepārejoša zinātniski etnogrāfiska un mākslinieciska vērtība. #upisgood #space


43 “Latviešu Mūzika” nr. 11 (1974) | Dz. Kļaviņš
Dzintars Kļaviņš 
PADOMJU LATVIJAS KORA DZIESMAS OTRO GADSIMTU SĀKOT 
Aizvadītie Padomju Latvijas septītie Dziesmu svētki — veltījums PSRS nodibināšanas 50. gadadienai un latviešu koru kopdziedāšanas tradīcijas simtgadei — atstājuši dalībnieku atmiņās spilgtus, paliekošus iespaidus. Apvienoto koru un atsevišķo kolektīvu mākslinieciskais briedums, krāšņo tērpu varavīksne un gājiena kolonnu noformējums, organizatoru nesavtīgās rūpes par sekmīgu svētku norisi — tas savā kopumā izveidojis spožu kulmināciju latviešu tautas kultūras vēsturē. Mūsu kora mākslas gaitas celmlaužiem, kas pagājušā gadsimtā pacietīgi, neatlaidīgi un spītīgi guldīja akmeni pēc akmens tajā tradīciju celtnē, ar kuru tagad pamatoti lepojas Padomju Latvija, droši vien nebūtu jānožēlo savi pūliņi, ja tiem būtu bijis lemts pieredzēt kopējā darba augļus — 1973. gada Dziesmu svētkus. Literatūras kritiķis, pedagogs un dziesmu vācējs, Rīgas strādnieku kordziedāšanas agrīno tradīciju aizsācējs Juris Caunītis (1826—1861) droši vien būtu atzinis, ka dziesmu tekstu stilā izzuduši «tīrie ērmi latviešu valodā», bet to mūzika nebūt vairs nav adresēta tiem, kuri «pie brāļu draudzes vēl turas». Jānis Cimze pārliecinātos, ka viņa — ar «Dziesmu rotas» pirmās un otrās daļas iznākšanu saistītās cerības ir piepildītas: «mazā grāmatiņa» ir vienojusi ne tikai kurzemniekus un vidzemniekus kopīgā dziesmā, bet tiem savas skanīgās balsis piepulcinājuši arī latgalieši. #personification Jāzeps Vītols, kritiski savelkot grumbu pierē par dažas visjaunākās audzes komponista «grēciņiem» muzikālās formas veidojumā, galu galā būtu saņēmis pārliecinošu apstiprinājumu savai sentencei: «Sterila zeme augļus nedod; dziesma dzimst no dziesmas.» #Q [Jāzeps Vītols Raksti “Vaļējas lapas no latvju mūzikas vēstures”] 1 

Jebkurš mūzikas žanrs sāk pilnvērtīgu dzīvi tautas kultūrā tad, kad izveidojušies visi nepieciešamie priekšnosacījumi: izauguši savi izpildošās mākslas meistari un kolektīvi, radušies savi komponisti, nobriedusi tāda klausītāju auditorija, kurai abas iepriekšminētās žanra eksistences formas ir vajadzīgas kā sabiedrības garīgās dzīves pilnvērtības apliecinātājas. 
Pretim šim mērķim XIX gadsimtā sāka virzīties arī Baltijas tautas, iesākumam izvēloties vienīgo reāli iespējamo žanrisko gultni — kora dziesmu. #space

Latvieši un igauņi minētā ceļa sākumā iedīgli atrod ap to laiku, kad, kapitālismam attīstoties, cara valdība pieņēma lēmumu par zemnieku skolu ierīkošanu (1802). Grūtā, cīņu un sūrmes pilnā gaitā droši vien izveidojies mūsu kora dziesmas žanra īpatnais «raksturs». Visu laiku tas tiecies un dažos gadu desmitos pēc «Dziesmu rotas» iznākšanas — arī sasniedzis profesionālu komponistu radītu mākslas darbu līmeni. J. Vītola «Karaļmeita», E. Dārziņa «Lauztās priedes» un E. Melngaiļa «Senatne» ar Jāņa Raiņa vārdiem (visas komponētas 1903., 1904. gadā) ir šo centienu piepildījums — darbi, kuri savā nozīmīgumā ieņem tādu pašu vietu latviešu kora mūzikā kā Alfr. Kalniņa «Baņuta» mūsu operas vēsturē. 

Līdz ar repertuāru lēnām, bet neatlaidīgi audzis arī koru diriģentu profesionālisms. #upisgood #space

E. Vīgners, A. Jurjāns, J. Kade (1895. gada Dziesmu svētku virsdiriģenti) — tie jau ir sava aroda speciālisti ar augstiem kritērijiem un lielu prasmi. #upisgood #space

Tiesa — koru diriģentu darbība līdz pat attiecīgās nodaļas atvēršanai Padomju Latvijas konservatorijā (1944) saglabāja «otrās specialitātes» nozīmi. It kā sargājot šo tradīciju, dziedātāji vēl šodien kora vadoni mēdz saukt par skolotāju, tādā kārtā izrādot pelnītu cieņu diriģenta darba pedagoģiskajam raksturam. 

Pa meistarības kāpinājuma līkni pēc 1873. gada svētkiem virzījusies arī koristu muzikālo spēju attīstība. #upisgood #space

Agrīns un metodoloģiski vēl visai nepilnīgs pētījums šajā jomā apliecina, ka atsevišķos koros jau 1892. gadā sasniegts vērā liekams muzikālo zināšanu un prasmju līmenis. No 18 koriem (ar 485 dalībniekiem) nošu rakstu pratuši lasīt 46% (21% — labi). 21% aptaujāto spēlējuši dažādus mūzikas instrumentus, galvenokārt — vijoli (46,7%), klavieres (26,1%), ērģeles (13 % ).1 

Kompozīciju un interpretāciju jomās kora dziesmas žanrs Padomju Latvijā jau izaug līdz profesionālās mākslas prasību līmenim. #upisgood #space

Taču ar savu sakņojumu — izpildošās darbības izplatības masveidību un neprofesionālo raksturu — [kora dziesmas] žanrs joprojām spītīgi turas savā augsnē — tautas dzīvē, tās darba un mācību ritumā. Kā sengrieķu leģendas Antejs. Šis spēka avots jāsaudzē un jākopj kā visvērtīgākā dziesmotās tradīcijas īpašība, kurai nedrīkst nodarīt pāri nedz ar vienaldzību, nedz ar pārlieku steigu. 
1 «Baltijas muziķu kalendārs», 1892. gads. Dati, protams, neliecina par visas daudzskaitlīgas koristu saimes zināšanām. Taču kā viens no pirmajiem šada veida pētījumiem tas izraisa interesi. 

Jubilejas svētku mākslinieciskie un organizatoriskie sasniegumi ir gana daudzināti. Droši vien ari turpmāk dalībnieki un viņu plašais līdzjutēju pulks ne reizi vien dienu ritumā atgriezīsies pie svētku atmiņām, tā smeļot rosmi darba un dziesmas gaitām. #space

Taču Dziesmu svētki — pat visizcilākie — ir jau paveiktā un apgūtā vērtētāji tikai tāpēc, lai rastos impulsi drošākam un noteiktākam solim uz priekšu. Jaunais darba cēliens ir jau iesācies. Tas atnācis ar savām rūpēm un nemieru, lēmumiem un problēmām, veiksmēm un neapmierinātību — ar visu to lielo un sīko notikumu virkni, kas kopumā arī ir latviešu kora dziesmas žanra dzīve. Šīs dzīves virzītājspēkiem — komponistiem, diriģentiem un dziedātājiem varbūt noderēs arī raksta autora dažas pārdomas par latviešu kora dziesmu stilu, par interpretācijas tendencēm, par koru intonēšanas prasmes kāpināšanas iespējām un citiem jautājumiem. #space #upisgood Latviešu kora mūzikas klasiskais pamatveids — četrbalsīgā jauktā kora partitūra, kas sacerēta, piemērojoties liela apvienotā kora izpildīšanai brīvdabas apstākļos, tikai pēc tās ārējā apveida šķiet vienkāršs un necils skaņdarbs. Kopš pagājušā gadsimta vidus latviešu koru praksē ieviestajam «atvieglinātajam» instrumentāli vokālajam pierakstam divās sistēmās — vijoles un basa atslēgā — ir vesela virkne trūkumu. Tas laiku gaitā pieradinājis mūs pie vienkāršota partitūras traktējuma. Aiz diviem pamatelementiem — melodijas un harmonijas — it kā maznozīmīga šķiet atsevišķo balsu melodiskā daba. #space Īstenībā, jau sākot ar A. Jurjāna tautas melodiju apdarēm, kora partitūrās darbīgas un izteiksmīgas ir vismaz trīs funkcionālās līnijas: melodija, bass un kontrapunktējošā (pareizāk — «duetējoša») balss. Pēdējā retāk atšķiras no abām iepriekšējām ar savu ritmiku, bet bieži — ar melodiskās kustības virzienu un raksturu. Saskatot un izdalot šādas melodiskas replikas, arī vienkārša un labi pazīstama tautas melodijas apdare spēj iezaigoties jaunās krāsās, radot pat sava veida «faktūras dramaturģiju». Tenora pieraksts basa atslēgā arī dod stereotipus priekšstatus par kora četrbalsības izteiksmības potencēm. 

Tas neļauj saskatīt daudzveidīgos, bieži ar noteiktu ieceri veidotos tenora un soprāna, kā arī tenora un alta krustošanās gadījumus. #space

Pēdējo dramaturģiskās nozīmes atklāšana bieži paliek gadījuma varā. Būtu pareizi, ja jaunajā latviešu kora kultūras simtgadē komponisti, diriģenti un viņu audzinātāji sāktu pamazām ieviest praksē četrsistēmu partitūras. Šāda pārorientēšanās atbrīvotu ceļu polifoniskās rakstības un domāšanas metodoloģijai, kas no mūsu kora dziesmas žanra stila progresa viedokļa ir vairāk nekā nepieciešama. Pieredze jau ir pierādījusi, ka ne atsevišķu balsu dubultošana un trīskāršošana, ne imitāciju tehnika, ne tonālās harmonijas kompleksu sabiezināšana ar dažādu palīgskaņu pievienojumiem, masu korim dziedot brīvdabas apstākļos, gaidīto stila atjaunināšanu nedod. Visam šim mūsdienu instrumentālās domāšanas paņēmienu arsenālam ir sava vieta un loma kompozīcijās, kuras radītas muzicēšanai telpās. Tā sauktajiem «lielajiem koriem» (80—100 dalībnieku)1 pats piemērotākais rakstības stils ir tas pats, kādu ieteicam Dziesmu svētku apvienotajiem koriem, — vai nu romantiskā garā risināt vērienīgas un aktuālas dramaturģiskas koncepcijas tā, kā to darīja mūsu klasiķi Vītols, Dārziņš un Melngailis, vai pacensties atbrīvot kora faktūru no pārliekas diatoniskās harmonijas dekorativitātes, ieviešot lineārās polifonijas stilu — to muzikālās domāšanas metodi, kurā harmonija dzimst no balsvedības, nevis no jau iepriekš atmiņā ierakstītām jeb izdomātām akordu secībām. Kvintas, oktāvas, diatoniskā toņa un mažora trijskaņa prioritāti šajā harmoniskajā valodā nosaka pati brīvdabas akustika un tūkstošgalvainā «kora — giganta» skanējuma specifika, t. i., tie faktori, bez kuriem latviešu Dziesmu svētku tradīcijas saglabāšana nav iedomājama. 
Koru komponistu lielāko raižu cēlonis ir piemērotu dziesmu tekstu izvēles ierobežotība. Raksta autors jau iepriekš lūdz atvainot iespējamo neprofesionālismu terminoloģijā un varbūtējo kategorisma pieskaņu spriedumos. 

Dziesmu tekstu problēma šeit aizskarta no tāda mūziķa pozīcijām, kurš dziļi pārliecināts, ka starp poēziju un mūziku — divām klasiskajām «dvīņu māsām» nepastāv nekādi «augsti kalni, dzijas lejas» arī Padomju Latvijā, vienīgi — daži «pārpratumi, nepratumi». #space #reph

Mūsu republikas autoru rakstītajai un runātajai dzejai ir laba slava. Ne tikai pašu mājās, bet arī — aiz tās sienām. #space

Poēzijas informatīvo piesātinātību, leksikas ekspresivitāti un formu dinamismu atzinīgi vērtējuši tik izcili literatūras meistari, ka apšaubīt Padomju Latvijas dzejas profesionalitāti nav pamata. Īpaši šo dzeju mīl jaunatne vecumā ap 17—26 gadiem, kad, kā zināms, visintensīvāk tiek meklēti dzīves ideāli. Parādība saprotama: jaunieši vienmēr spilgtāk izjūt darbības formas un tās raksturu, mazāk domā par sabiedriski filozofisko jēgu. 
Mūsu «vieglās» mūzikas sacerētāji, veidojot savas deju dziesmas (pēc senākas terminoloģijas — «grāvējus», vāciski — «Schlager»), romances, humoreskas, paretam arī pa balādei, par tekstu trūkumu nesūdzas. Viņi bieži lūdz dzejniekus uzrakstīt vārdus sacerētajai melodijai. Toties kora mūzikas žanri atrodas «konflikta» attiecībās ar dzejas lirisko varoni. Šīs «problēmas» būtību asprātīgi komentējis jau Jāzeps Vītols, norādot, ka subjektīvā izteiksmes forma — «es tevi mīlu» — pat vokālā kvarteta izpildījumā skan vismaz nenopietni, ja ne komiski. 

Kora dziesma gaida no dzejas vai nu vēstošo, episko dramaturģiju, kurā vispārinātības dimensijas ir tik lielas, ka tajās var iedzīvoties viss tūkstošbalsīgais «koris — gigants», vai atklāti kolektīvo izteiksmes formu «mēs», ko tik prasmīgi un vietā lietojis Rainis. #reph #space

Šāda estētiska prasība izaug jau no pašas kordziedāšanas būtības — tās kolektīvā darba rakstura. #space

Dzejniekiem, kuri vēlas izjust (droši vien ne nepatīkamo!) dziedātāju pateicību, ar jau minētās «liriskā varoņa problēmas» eksistenci tomēr jārēķinās. Ne tikai tēlu leksisko formu veidojot, bet arī kārtojot dzejas dramaturģiju un tās tempu. Domas ilustrācijai var minēt pašu labāko novitāti, kura, neraugoties uz daudzajiem atskaņojumiem aizvadīto Dziesmu svētku sagatavošanas un norises gaitā, droši vien saglabās paliekošu vietu koru repertuārā. Tā ir Imanta Ziedoņa un Imanta Kalniņa dziesma «Ļeņinam» — publicistiski dedzīga, tēlaina un temperamentīga dzejā, pievilcīga, pat drusku plakātiska ar savu lakonismu mūzikā. 
Imanta Ziedoņa liriskais varonis jau ar pirmo vārdu: «Asni ...» — tik strauji tiecas pretim mērķim — noslēguma kulminācijai, ka ar savu tempu gandrīz vairāk atgādina straujdīdzi bambusu nekā mūsu lēni domīgo rudzu graudu. Pat visliriskākajā lasījumā šī dzeja droši vien neaizņems vairāk kā pusotras minūtes. Balādiska rakstura kompozīcijai tas ir krietni pasīks mirklis. Tāpēc Imants Kalniņš, atkārtojot un variējot strofu elementus, izvērsis tekstu četrkārt plašākā (pēc zilbju skaita) un divreiz apjomīgākā (pēc laika rēķina) kompozīcijā. Dzejas episkās un liriskās potences ar to kļuvušas spilgtākas. 

Taču ir arī zaudējumi. Teksta ritmizācijā (pašā sākumā) muzikālā tēla ekspresija kāpināta, bet, sadalot frāzi, pārrauta domas loģiskā vienība: #space

«Asni! Saknes! Akmenī dzen!» Epizodē, kura sagatavo komponistam (bet ne dzejniekam) vajadzīgo reprīzi, trīsreizēji intonētais «modinātājs», sakrītot ar visas dziesmas formas kulminācijas zonu, padara šo pārprotamo leksēmu par galveno, atmiņā paliekošo refrēnu, kaut gan dzejniekam šo funkciju pilda «vārds». Ja šo kļūmju nebūtu, abu mākslinieku sadarbības rezultāts būtu pelnījis augstāko Dziesmu svētkos iegūstamo novērtējumu — divdesmit piecas balles. #upisgood #space
Otra svētku novitāte — O. Vācieša un V. Kaminska «Dzīves dziesma» — neliecina par tik teicamu saskaņu. 

Vācieša dzejā ārpus mūsdienīgas gaumes robežām izlaužas samērā trafaretie, pie tam tuvu stāvošie kontrasti: #space

«Gadu simta garumā. . .», «Latviet's savā sūrā līdumā», «Auksti vēji aurēja, niknas taures taurēja» — un tūlīt pēc visa iepriekšējā: «Un to savu prieku bezgalīgo .. .» 
Pastiprināta ar tādu pašu muzikālo intonāciju, šī daļa iegūst spilgta melodramatisma, «jūtināšanas» raksturu, kas kantātes himniskajai iecerei par labu nenāk. Runas koris, ko V. Kaminskis lietojis vidusdaļas kontrasta veidojumam, nav peļams, taču visai «viltīgs» līdzeklis. 

Trīsreiz atkārtots, pie tam aizsākts vēl pirms formas kulminācijas, tas zaudē savu pievilcību un visu kantāti it kā salauž divās daļās. #space

Līdz ar to koda — strofiski veidotā himna «Dzīves dziesma» uzrāda jūtamu tendenci vispār atdalīties no iepriekšējās attīstības posma, uzsākt autonomu dzīvi koru repertuāros. #space

Manuprāt, komponistam un dzejniekam arī nevajadzētu īpaši protestēt pret šādiem iespējamiem centieniem. Himna ir laba, sparīga strofiskā dziesma un lieku reizi apliecina V. Kaminska vadošo lomu šādu kompozīciju radīšanā. Jaunas kora dziesmas dzīves sākums atkarīgs no tā, kāda diriģenta iestudējumā notiek pirmatskaņojums, kurā telpā un pie cik kvalificētas auditorijas aizsākts skaņdarba ceļš uz masu koriem. 
Par pēdējiem diviem faktoriem domājot, jāatzīst, ka par republikas koru un to repertuāra reprezentācijas centru izveidojusies LVU aula. Zālei te piemīt teicamas akustiskās īpašības, bet vairums klausītāju parasti ir ilggadēji dziedātāji, koru diriģenti un komponisti. Skates, konkursi un nozīmīgākie koncerti, kas parasti notiek universitātes zālē, pieradinājuši klausītājus un izpildītājus vērtēt uzstāšanos aulā kā kora spēju demonstrāciju. Pret šo tradīciju nebūtu ko iebilst, ja vien recenzijās un pārrunās — aiz kolektīvu vokālo spēju, koncertu programmu satura apskatiem un garāmejošām piezīmēm par iespaidiem — nenozustu partitūru kvalitātes un dziesmu interpretācijas analīze. Komponistu savienības 1967. gada plēnums, akcentējot klausītāju uzmanību uz pašu dziesmu, šķiet, deva labu paraugu jaunas tradīcijas aizsākšanai. Koncentrētas kora skaņdarbu skates būtu lietderīgi rīkot ne retāk kā reizi 3—5 gados, varbūt pat biežāk. Ar mūsu spēcīgā Tautas kolektīvu kodola palīdzību tas nav grūti izdarāms. 

Vienlaikus varētu notikt arī dziesmu interpretāciju konkurss. Koru vadītāju kvalifikācijas celšanas jomā tas dotu pozitīvas ierosmes. #upisgood #space

Reprezentablā Virsdiriģentu kolēģija, Tautas koru vadītā], un to augošā maiņa — kopumā izveido tik varavīkšņainu stilistisko interpretācijas tradīciju un viņu variantu diapazonu, ka izdalīt no tā kaut kādas raksturīgas vadlīnijas ir grūti, diezin vai arī vajadzīgi. «Lielmeistari» ar saviem traktējumiem, protams, rāda ceļus. Taču arī viņiem ir dinamiska un daudzveidīga pieeja dziesmai. Stila nianses un pat pamatiecere dažkārt tiek mainītas spontāni, vadoties pēc konkrētās situācijas. Ar jauniem dramaturģiskiem atklājumiem bieži mēdz iepriecināt L. Vīgners. Filigrānā, akvareliski niansētā krāsu gammā parasti zaigo D. Gaiļa traktējumi. Ārēji līdzīgie, taču interpretācijas metodēs visai atšķirīgie Imants un Gido Kokari visbiežāk dod priekšroku koriski spožam, ekspresīvam stilam. Īsi sakot — diriģentu jaunajai audzei ir no kā mācīties, un viņi to arī samērā sekmīgi dara. Reizēm rodas meistaru kopijas, dažkārt veiksmīgas, citkārt mazāk izdevušās variācijas, nereti arī sava — oriģināla un pārliecinoša pieeja. Interpretāciju novadā zināmas bažas var izraisīt nesen «modē» nākusī kamerkoru dibināšanas ideja. #space #irony Diriģentu aprindās daži dedzīgāki prāti sākuši gudrot par «kamersastāvu» izveidošanu no savu labāko koristu vidus, sadalot kolektīvu it kā sava veida «aristokrātijā» un «masā». 

Šī raksta autors ir dziļi pārliecināts, ka līdzīgu centienu pozitīvie nolūki ir visai vāji argumentēti. #space

Toties iespējamās negatīvās sekas kolektīvu dzīvē — un varbūt pat plašākā sabiedrības lokā — ir grūti aprēķināmas. 
Kamerkoris pēc vēsturiskās izcelšanās ir neliela (16—24) profesionālu dziedātāju kopa. Pēc «baznīcu kora» parauga (apmēram tāds kolektīvs bija J. S. Baham Leipcigā) aristokrāti šādus korus sāka pieaicināt vai pat uzturēt savas galma dzīves vajadzībām XV un XVI gadsimtā. Kamerkorim sacerēts milzums lielisku kompozīciju, galvenokārt tīri virtuozā, polifonā skaņu rakstā. Mazajām liriskajām kanconetām jeb žanra glezniņām šinī repertuārā ir otršķirīga loma, viņu nozīmīgums izjūtams tikai salīdzinājumā ar pamatstilu. Pēdējais it kā cenšas apstiprināt, ka ar kamerkori var veikt visu to pašu, ko ar attiecīga lieluma orķestri. Arī mūsdienu komponisti, it īpaši tie, kuri pūlas uz kora žanriem pārnest visus instrumentālo kompozīciju tehnikas paņēmienus, labprāt raksta kamerstila darbus. 
Atsevišķi paraugi atrodami arī latviešu klasiskajā kora literatūrā (J. Vītola «Trīs čigānu dziesmas», komp. 1914. g.). Objektīvie priekšnoteikumi kamerkora eksistencei mūsdienu apstākļos: pamatīgas muzikāli teorētiskās zināšanas dziedoņiem un diriģentiem, individuālā meistarība (katram dziedātājam jābūt spējīgam veikt kora solista funkcijas), nopietnas stila specifikas studijas. Neparasta, neprofesionāliem koristiem visai grūti apgūstama ir intonēšana netemperētajā (t. s. «tīrajā») skaņojumā, prasme pat viena skaņdarba un tā atsevišķo balsu plūduma laikā «izslēgt» jeb «ieslēgt» t. s. krūšu reģistru, pārvaldīt visu bagātīgo korisko artikulācijas paņēmienu gammu. Kora dalībnieku nelielais skaits un viņu artistiskā meistarība šādu virtuozitāti atļauj attīstīt tikai īpašos akustiskos apstākļos, kādi sastopami, piemēram, vecās pilīs. Dziedātāju skaitam pārsniedzot 30—40, stila specifiku vairs nav iespējams saglabāt un kolektīvs pārvēršas par masu kori, kas dzied kamermūzikas repertuāru. Kamerkoru darbība nenoliedzami spēj bagātināt mūsu koncertdzīvi ar svaigiem, mazpazīstamiem darbiem, rosinot diriģentu fantāziju, paplašinot viņu redzesloku un profesionālo meistarību. Tā kamerkoris «Ave sol» izraisījis arī komponistu daiļradē jaunus meklējumus, piemēram, meistarīgās P. Dambja «Jūras dziesmas» (1971). Cerēt uz kamerkoru masveida attīstību Padomju Latvijā ir pāragri. Kamerkora funkcijas kora mākslā var salīdzināt ar solista lomu operas uzvedumā. Pēdējie, [solisti] kā zināms, nelabprāt dzied korī, un liela labuma no viņiem tur arī nav, jo pārāk individualizētie tembri kopskaņas disciplīnai grūti pakļaujami. Pat pieļaujot iztēlē, ka uz mūsu Dziesmu svētku estrādes nostātos «apvienots kamerkoris», kļūst skaidrs — šajos apstākļos tā priekšrocības izmantot nav iespējams, ar polifono tehniku un virtuozo artikulācijas un tembru paņēmienu klāstu brīvdabas apstākļos neko lielu panākt nevar. Tā saucamo «mazo koru»1 repertuāra problēmas kamermūzikas literatūra var palīdzēt atrisināt tikai ierobežotā apjomā. Izmantojamas tikai šīs koncertmūzikas svītu «lēnās», daļēji — skercozās daļas. 

Domājot par «mazajiem koriem», gribas atgādināt komponistiem, ka kora svītu izteiksmības iespējas vēl nav izsmeltas. #space

Līdzšinējie meklējumi šai virzienā vairāk gājuši faktūras un harmonisko līdzekļu ceļu, it kā turpinot jau E. Melngaiļa koptās dekoratīvās monumentalitātes tradīcijas. 

Svītu tematisms savukārt smelts no bagātīgajiem folkloras monodisko melodiju apcirkņiem, meklējot aizvien jaunus, vēl nepazīstamus variantus un tipus. #space

Taču šai melodikas dailei zināmā mērā piemīt Raiņa Laimdotas daba. Tā ievilina fantāzijas un iztēles bagātajā pagātnes pasaulē dažu labu liriski noskaņotu mākslinieku. #reph #space 

Dzīve tad sāk atgādināt sapni: melodijas izvilina harmoniju, harmonija — faktūru, pēdējā — atkal jaunas melodijas un tā līdz bezgalībai. Pa to laiku Spīdola veltīgi gaida Lāčplēsi, lai atgādinātu viņam, ka «augšzemes» dzīvē ir milzums nepaveiktu varoņdarbu. #reph #space

Arī mūsu kaimiņi — igauņi intensīvi sākuši meklēt kontrastus ieilgušajai tautas melodiskajai strāvai kā galvenajam komponista rūpju ceļam. Par intonatīvo materiālu viņiem visai izdevīgi kalpo seno rūnu motīvi un formulas, līdzīgas mūsu burbonu ansambļu «mikroskaņkārtām». Savienojot šos rečitējošos, bieži improvizējamos dziedājumus ar uzsvērti lakonisku apdaru stilu (monodika, unisons, divbalsība, pat heterofonijas imitācija), kontrasta dēļ pievienojot dažādus tautas instrumentu tembrus, dažkārt pat moderno elektroģitāru, rodas īpatnējs rustikāls stils, ko varbūt varētu salīdzināt ar agrīnajām baroka dīvainībām. 
Visi šie meklējumi, kaut gan formāli it kā iekļaujas t. s. «neofolklorisma» kategorijā, faktiski ir tīri mūsdienīgi mēģinājumi savienot estētiski nobriedušo nepieciešamību atbrīvoties no dažu stila pazīmju inerces — ar praktiski noderīgo un pašdarbības kolektīvu iespējām piemēroto izteiksmību. 

Vēl maz pētīta, taču bagātām iespējām pārpilna ir «tautiskās» kora svītas gultne. #space

Meklējot tās saskari ar mūsdienīgajiem sociālistiskās lauku dzīves variantiem, dzejnieki kopīgi ar komponistiem varētu te rast jo interesantu vielu samērā spriegām dramaturģiskām koncepcijām. Realizējot «tautas svītas» ieceri ar piemērotiem, lakoniskiem, taču iedarbīgiem un kontrastainiem izteiksmes līdzekļiem, prasmīgi meistari droši vien spēs radīt darbus ne vien sadzīves vajadzībām, bet arī mazo koru koncertrepertuāra bagātināšanai.
Uzsākot jauno koru darba cēlienu — gatavošanos nākamajiem Dziesmu svētkiem, nopietni jāķeras pie kolektīvu muzikālās izglītošanas metožu uzlabošanas. Panākumi šajā jomā lielā mērā atkarīgi no tā, vai kora vadītājs grib būt tikai diriģents — interprets vai viņam pirmajā vietā ir dziedātāju prasmes izkopšana, šim mērķim pakļaujot arī repertuāra izvēli. Tautas estētiskās izglītības pamatlicēji jau pirms vairāk nekā simt gadiem formulējuši šo atšķirību: 

«Nevar prasīt, lai visa tauta mācītos dziedāt pēc sarežģītajiem instrumentālās mākslas likumiem. Bet var panākt to, lai katrs kora dalībnieks saprastu, ko viņš dzied, prastu lasīt mūziku tikpat veikli, kā lasa rakstu valodu, pierakstīt tās skaņas un melodijas, kuras vēlas paturēt atmiņā. Mūsu mērķis — kora dziedāšana, un mēs te centīsimies panākt ne tikai koru mākslinieciskā snieguma apdari, bet pareizību un precizitāti.»1 

Autoram nav ziņu par to, kā Padomju Latvijas kori realizē šo profesionāla mūziķa loģisko ieceri. Vismaz pēc tām kļūmēm, kādas gadās dzirdēt koru izpildījumos, rodas iespaids, ka darbs pie zināšanu papildināšanas aprobežojies ar plaši pazīstamajiem «iesildīšanās vingrinājumiem» pēc dzirdes, bet ne ar elementārteorijas un solfedžo metodēm, kuras attiecīgi reducētas koru vajadzībām. Var iebilst, ka nav piemērotu mācību līdzekļu. Taču galvenais laikam tomēr nav tas. Trūkst šo mācību līdzekļu satura piemērotības tām zināšanām un pieredzei, kāda patlaban ir tiem mūsu kordiriģentiem, kuri strādā ar «mazajiem koriem». Jaunāko metodisko paņēmienu apgūšana vēl ir diezgan neparasta lieta gan dziedātājiem, gan arī diriģentiem ar krietnu stāžu. 
Teicams palīgs šajā darbā varētu būt masveida tirāžā izdots nepelnīti aizmirstais, kaut gan tieši kora dziedātājiem adresētais darbs — Jāz. Vītola «īsa elementārteorijas un solfedžo mācība» (1903). Ar meistarīga komponista, teorētiķa un kordiriģenta pieredzi veidotais plānais sējumiņš satur sistemātisku intonācijas un nošu lasīšanas kursu. Katrā mēģinājumā veltot pa 15 minūtēm, ar šo līdzekli var panākt visai teicamus rezultātus visās jomās: gan nošu lasīšanas prasmē, gan intonācijas vingrinājumos, gan dziesmas skaņojuma sagatavošanā. Vītola mācību līdzeklis nav novecojies, drīzāk otrādi — tas attīsta tieši tas iemaņas, kas visvairāk nepieciešamas mūsu masu koriem. 

Latviešu kora kultūra savā vēsturē uzkrājusi bagātīgu pieredzi. Tai [latviešu koru kultūrai] ir dziļas saknes, labas tradīcijas un joprojām piemīt tieksme uz progresu, kas tagad, labvēlīgajos padomju varas apstākļos, dod jo bagātīgu ražu. #space

Tai [kora kultūras ražai] ir desmitiem tūkstošu pašaizliedzīgu kopēju, simtiem tūkstošu labvēļu gan mūsu republikā, gan tālu aiz tās robežām. Kora māksla apstiprina, ka PSKP Programmas uzdevumi tautas māksliniecisko spēju attīstīšanā ir ne tikai svarīgs nākotnes mērķis, bet jau eksistējoša šodienas realitāte. Pilnveidojot un turpinot izkopt šo tradīciju, Padomju Latvijas darbaļaudis dod vērā liekamu ieguldījumu, krāj noderīgu pieredzi visam lielajam padomju tautu kolektīvam, uzskatot to par savu internacionālo pienākumu. 


44 “Latviešu Mūzika” nr. 11 (1974) | L. Krasinska
Lija Krasinska 
NACIONĀLAIS UN INTERNACIONĀLAIS MŪZIKĀ 

Nacionālā un internacionālā problēmas mūzikā pēdējos gados ieņēmušas lielu vietu mūsu muzikologu darbos, vispirms to, kuri strādā estētikas novadā. #space

Šo problēmu apspriešana sevišķi aktivizējās sakarā ar PSRS izveidošanas piecdesmit gadu jubilejas atzīmēšanu, kad radās dabiska nepieciešamība rezumēt paveikto un apspriest tālākās perspektīvas. 
Galvenie problēmas izpētes ideoloģiskie priekšnoteikumi ir izklāstīti partijas dokumentos un L. Brežņeva referātā «Par Padomju Sociālistisko Republiku Savienības piecdesmito gadadienu», kur sacīts: #ofizz
«PSRS pastāvēšanas pusgadsimtā mums izveidojusies un uzplaukusi pēc gara un sava principiālā satura vienota padomju sociālistiskā kultūra.» #Q [L. Brežņevs referātā «Par Padomju Sociālistisko Republiku Savienības piecdesmito gadadienu»]
Un tālāk: 
«Šodien mēs jau ar pilnām tiesībām varam teikt: mūsu kultūra ir sociālistiska pēc satura un savas attīstības galvenā virziena, daudzveidīga savu nacionālo formu ziņā un internacionālistiska pēc sava gara un rakstura.» #Q [L. Brežņevs referātā «Par Padomju Sociālistisko Republiku Savienības piecdesmito gadadienu»]


No šīm pozīcijām arī tiek apskatīta nacionālā un internacionālā problēma mūzikā visdažādākajos publicētajos materiālos, kas iznākuši pēdējos gados. Tomēr psiholoģisko, socioloģisko un vispārestētisko jautājumu, arī specifisko mūzikas estētikas jautājumu zinātniska neizstrādātība noved pie tā, ka, apspriežot problēmas, nereti uzliesmo diskusijas. 
Raksturīgs piemērs — diskusija žurnālā «Sovetskaja muzika», kurā piedalījās A. Sohors, B. Jarustovskis un citi. 
Par ko strīdas? Protams, nestrīdas pēc būtības, jo minētās problēmas idejiskie priekšnosacījumi visiem ir kopīgi. Strīdas par nacionālā un internacionālā savstarpējām attiecībām padomju mūzikā, par to izpausmes atsevišķām formām, par terminoloģiju. 
Man liekas, šie strīdi ir neizbēgama parādība, jo pati nacionālā un internacionālā attīstība ir process, kas atrodas nepārtrauktā kustībā, un ne vienmēr var uztvert detaļu precizitāti un dot tām stingri zinātnisku definējumu. Nepretendējot uz visu vai pat daļas diskutējamo jautājumu atrisināšanu (šo jautājumu risināšana prasa ilgus kolektīvus pūliņus), savu uzdevumu aprobežoju ar īsu teorētisku un vēsturisku apskatu, galveno uzmanību pievēršot padomju mūzikai. 
Nacionālā un internacionālā dialektiskā vienība ir viena no mākslas organiskajām īpašībām, kas izriet no pašas tās būtības. 

Māksla, kas ir objektīvās īstenības parādību izpausme mākslinieciskos tēlos, satur sevī idejas un emocijas, kuras ir tuvas un saprotamas ne tikai vienas vai otras tautas pārstāvim, bet katram cilvēkam. #space

Tā nav nejaušība, ka tik daudz kopīga ir pašu dažādāko pasaules tautu pasakās, kas izsaka visai cilvēcei raksturīgo kopīgo tieksmi uz laimi, apstiprinot labā neizbēgamo uzvaru, slavinot savu varoņu cilvēcību, drosmi, attapību; ne velti tik daudzas paralēles atrodamas tautas dziesmu žanros, jo paši dzīves procesi rada darba un liriskās, kāzu un šūpuļa, sociālā protesta un dzīvespriecīgās jaunatnes dziesmas neatkarīgi no tā, kur tās radušās. 
Tajā pašā laikā jau šajos senajos tautas mākslas [tautas dziesmu] paraugos atklājas specifiski vaibsti. Nemaz nerunāsim par to, ka šīs pasakas un dziesmas vispirms atšķiras ar savu valodu, tajās atspoguļojas arī tautas sadzīves specifika, tautas vēsturiskie likteņi, apkārtējā daba. Tātad jau pašos senākajos tautas mākslas slāņos varam ievērot nacionālā un vispārcilvēciskā dialektisko mijiedarbību. #space Tieši tas katras atsevišķas tautas labākajiem mākslinieciskajiem darbiem ļauj kļūt par visas cilvēces ieguvumu, tieši ar šo īpašību izskaidrojama likumsakarīgā un dabiskā interese par pasaules tautu pasaku tulkojumiem dažādās valodās. Arābu un afrikāņu, latviešu un igauņu, baltkrievu un lietuviešu pasakas, kā arī desmitiem citu pasaules tautu pasaku tiek tulkotas un publicētas visdažādākajās valodās, gūst lasītāju — gan bērnu, gan pieaugušo — pastāvīgu uzmanību. 
Šī tēze paliek spēkā arī attiecībā uz profesionālo mākslu. 

Dažādu laikmetu un tautu rakstnieku, gleznotāju, dzejnieku, komponistu mākslinieciskā daiļrade ir radījusi visas cilvēces mākslas dārgumu krātuvi. #space

Taču jāpiebilst, ka šajā vispārcilvēciskajā dārgumu krātuvē nav ievietojams viss, ko radījuši dažādu tautu mākslinieki. #space

#rhizome
Par vispārcilvēciskās mākslas vērtību mēru kalpo tās progresīvais idejiskais saturs un mākslinieciskās formas pilnība. Mākslas darbs, kuru piesātinājusi šovinisma un nacionālisma ideoloģija un kurš atspoguļo valdošās aristokrātiskās vai buržuāziskās virsotnes šaurās šķiriskās intereses, nekad nekļūs par cilvēces ieguvumu, jo idejas, kas tajā paustas, neradīs nevienā atbalsi, izņemot tās šķiras pārstāvjus, kuru ideoloģiju šis darbs atspoguļo. 

Tajā pašā laikā ikvienas tautas mākslinieka daiļrade, kas izsaka cilvēces progresīvās tieksmes un intereses, atradīs ceļu pie visiem cilvēkiem, kaut arī tā sakņojas nacionālajā augsnē, spēku smeļ no nacionāliem avotiem. #space

Grāmatu plauktos draudzīgi «sacenšas» Šekspīrs un Puškins, Homērs un Šillers, Hemingvejs un Gorkijs, Heine un Majakovskis, kā arī desmitiem citu dzejnieku un rakstnieku — oriģinālā vai arī tulkoti lasītājam dzimtajā valodā. #metonymy Ar vienādu sajūsmu var apstāties pie Rafaela vai Sarjana, Degā vai Curļoņa, Purvīša vai Levitāna gleznām, turklāt to iedarbība uz skatītāju būs atkarīga no viņa gaumes un mākslinieciskās attīstības līmeņa, nevis no mākslinieka nacionālās piederības. To pašu varam sacīt arī par dažādu nacionālo skolu komponistu sacerējumiem. Tas atkal no jauna pierāda, ka darbos, kurus radījis kādas citas tautas mākslinieks, izteikts kopīgais, kas spēj un var ieinteresēt katru cilvēku. 
Kāds ir šīs parādības filozofiskais priekšnoteikums? Vispārīgā un atsevišķā dialektiskā vienība un cīņa vienmēr nodarbinājusi pasaules filozofu prātus. 

Pētot to, V. I. Ļeņins šim jautājumam ir devis dziļu vispārinājumu savā darbā «Jautājumā par dialektiku». #space
#ofizz
Ļeņins raksta: 
«. . . atsevišķais neeksistē citādi kā vien tai sakarā, kas ved uz vispārīgo. Vispārīgais eksistē tikai atsevišķajā, caur atsevišķo. Katrs atsevišķais ir (tā vai citādi) vispārīgais. Katrs vispārīgais ir atsevišķā (daļiņa vai puse, vai būtība) . . . Katrs atsevišķais tūkstošiem pāreju saistīts ar cita veida atsevišķajiem (lietām, parādībām, procesiem) utt.» (V. I. Ļeņins. Raksti, 38. sējums. R., 1961, 339. lpp.) 

Ja konkretizējam Ļeņina tēzi — «Katrs atsevišķais tūkstošiem pāreju saistīts ar cita veida atsevišķajiem» — un par pētāmo parādību izvēlamies mākslu, varam teikt, ka katras atsevišķas tautas māksla tūkstošiem pāreju saistīta ar citu tautu mākslu. Ja konkretizējam tēzi «Katrs atsevišķais ir (tā vai citādi) vispārīgais», mēs varam teikt: katras atsevišķas tautas māksla tā vai citādi ir vispārīga māksla. Un, visbeidzot, tēzi «vispārīgais eksistē tikai atsevišķajā, caur atsevišķo» attiecībā uz mākslu konkretizējam tā: vispārcilvēciskais mākslā eksistē un izpaužas ar atsevišķu māksliniecisko skolu starpniecību. 

Citiem vārdiem — visas cilvēces mākslas dārgumu krātuvi rada visas tautas, turklāt katra no tām rada savu nacionālo mākslu, kurā izpaužas visai cilvēcei raksturīgās tendences un tieksmes. #space

Tadi ir atsevišķi metodoloģiskie un teorētiskie priekšnoteikumi, lai risinātu aplūkojamo jautājumu. 
Vispārzināms, ka dažādas nacionālās skolas mūzikā ieguva vadošu lomu dažādos laikmetos. Holandes skolu nomainīja itāliešu skola, tai sekoja franču, vācu un austriešu. XVIII gadsimta beigās Eiropā bija noslēgušies operas un simfonijas žanra radīšanas procesi, galīgi nostiprinājās funkcionālā sistēma. Šo žanru un kompozīcijas loģikas normu attīstīšanas procesā piedalījās dažādu nacionālo skolu pārstāvji. 
1. Polifonijas attīstībā vienlīdz nozīmīgs ir ieguldījums, ko deva franču XII un XIII gadsimta skola, XIV un XV gadsimta nīderlandiešu (flāmu) meistari, XVI un XVII gadsimta itāliešu komponisti, taču polifonijas lielākais meistars izrādījās J. S. Bahs, vācu komponists, kas savukārt kļuva par visas cilvēces mūzikas kultūras lielāko lepnumu. 
2. Klasiskā sonātes un simfonijas cikla veidošanā piedalījās itāliešu (Sammartīni), franču (Hoseks), vācu (J. S. Bahs), čehu (Miča, Stamics), austriešu (Mons, Vagenzeils) komponisti. Vīnes skolas klasiķi — austrieši Haidns un Mocarts, vācietis Bēthovens — radīja šedevrus, kas kļuva par etaloniem visas eiropeiskās mūzikas attīstībā. 
3. Opera, kas dzima Itālijā, uzsūkusi sevī ne tikai grieķu traģēdijas tradīcijas, kuras operkomponisti centās atdzīvināt, bet arī itāliešu commedia dell' arte, vācu dziesmuspēles, franču tautas teātra, angļu masku teātra ietekmes. Taču XVIII gadsimtā visā Eiropā valdīja itāliešu operteātris, kura ietekmi izjuta daudzu Eiropas valstu komponisti. 
Tad nāca lielais operas reformators Gluks, audzis itāliešu skolas tradīcijās, — sāka savu operu reformu Vīnē, bet savas dzīves lielo darbu viņš noslēdza Parīzē. Gluka daiļrade ieguva vispārcilvēcisku nozīmi. 

Mūzikas vēsture rāda, ka vienu vai otru paņēmienu, žanru, formu, muzikālās domāšanas skaņkārtiski harmoniskajos pamatos izstrādājas zināmas kopīgas iezīmes, kas izriet no mūzikas loģikas objektīvām likumsakarībām. #space


Mūzikas mākslas pamata komponentu slīpēšanā, pilnveidošanā piedalījās visdažādāko tautu pārstāvji. 
Tomēr vēsturiskie apstākļi veidojās tā, ka līdz XIX gadsimta sākumam šajā procesā piedalījās samērā nedaudzas Eiropas tautas. 
Aina krasi mainījās XIX gadsimta vidū, kad sakarā ar kapitālisma attīstību notika intensīvs nāciju veidošanās process un sociāli ekonomiskie apstākļi izraisīja daudzu Eiropas tautu nacionālās atbrīvošanās kustību. Šajā posmā romantiskajā mākslā līdz tam nebijušu svaru iegūst tieši interese par nacionālo kultūru. Komponistu romantiķu mūzikā arvien biežāk parādās nacionāli iekrāsotas tēmas, nacionālās folkloras žanri. XIX gadsimts izvirza krievu, poļu, ungāru, čehu, norvēģu mūziku, uz XX gadsimta sliekšņa parādās rumāņu, somu un jaunatdzimusī angļu mūzika. #personification

Uz gadsimtu robežas sākas jauno nacionālo skolu veidošanās process Krievijas impērijas ietvaros — tur, kur par nācijām topošo tautu nacionālā pašapziņa izraisīja vētrainu ideoloģisko kāpinājumu. #space

Uz kāda muzikālā pamata veidojas nacionālās mūzikas kultūras? lespējama tikai viena atbilde — to pamatā ir tautu mūzikas folklora ar spilgti izteiktām nacionālām īpatnībām. #space

Rodas šķietami paradoksāla aina: nacionālās īpatnības, izrādās, izveidojušās pirms nāciju rašanās. Tomēr nāciju veidošanās process ilgst ne vienu gadsimtu vien, un dažas pazīmes, daži atsevišķi topošās nācijas vaibsti rodas jau sen pirms nācijas kā sociāli vēsturiskas kategorijas izveidošanās. Tajā pašā laikā nevar apšaubīt, ka apzināta pievēršanās nacionāliem avotiem, jaunu nacionālu skolu attīstība ir saistīta ar nāciju veidošanās procesu. 
Jauno mūzikas kultūru attīstības pirmajā posmā vērojamas divas tendences: 1) tieksme uz nacionālo īpatnību maksimālu atklāšanu; 2) tieksme sasniegt vairāk attīstītas kultūras profesionālo līmeni. Laiks, kas nepieciešams šo divu tendenču sintēzei, dažādām tautām svārstās ļoti lielā amplitūdā. 

Taču tikai tad, kad šīs divas tendences organiski saplūst, kad komponistiem izdodas sasniegt augstu meistarības pakāpi, kas ir organiskā sintēzē ar nacionālo pamatu, — tikai tad var runāt, ka ir parādījusies jauna nacionāla skola, kurai ir internacionāla nozīme un kura iekļaujas visas cilvēces mākslā. #space

Kā atklājas mūzikas nacionālais raksturs? Pirmajā mirklī jautājums šķiet ļoti vienkāršs, taču uz šo jautājumu dot patiesi zinātnisku, pārliecinošu atbildi ir ļoti grūti. 

Mēģināsim klasificēt dažādus nacionālā aspektus mūzikā. Pie tiem pieskaitāmi: 
1) melodiski intonatīvais pamats; #space

2) tematiskā materiāla attīstības principi; 3) sižetu un tēlu izvēle mūzikā ar tekstu (vai arī programmatiskajā instrumentālajā mūzikā); 4) nacionālā rakstura iezīmju izteikšana mūzikā; 5) dotajā nacionālajā profesionālajā mūzikā iedibināto tradīciju tālāka attīstība. 

Ja mūzikā skaidri jūtams nacionālais melodiski intonatīvais pamats, tad skaņdarba nacionālās piederības noteikšanā nerodas nekādas šaubas vai grūtības. #space

Daudz grūtāk ar mūzikas analīzes palīdzību noteikt — kā komponista daiļradi ietekmējuši tautiski nacionālie attīstības principi. Tajā pašā laikā nav šaubu par to, ka uzbūves precizitāte, cezūras un kvadrātiskums, kas raksturīgi Vīnes klasiskās skolas skaņdarbiem, tieši izriet no vācu un austriešu folkloras tipiskajām pazīmēm, 

bet melodiskās elpas plašums un melodikas variantveida attīstība (teiksim, Rahmaņinova darbos) ir krievu gari velkamas dziesmas iedarbības rezultāts. #space

Ar tekstu saistītos mūzikas žanros nacionālais pamats vispirms izpaužas tad, ja komponisti pievēršas savas tautas dzejnieku daiļradei, izmanto sižetus, kas smelti no savas tautas vēstures, no tās eposa un leģendām, no nacionālo rakstnieku literārajiem darbiem. #space

Taču gadījumā, ja nav iespējams atrast ar dzirdi saklausāmus nacionālos elementus (piemēram, raksturīgo gruzīnu kadenci, pazīstamo krievu «gaisa septimu», tatāru pentatoniku, lietuviešu sutartīnes utt.), raksturīgos attīstības paņēmienus vai nacionāli viennozīmīgu sižetu, tad par nacionālo pazīmi var kalpot mūzikā izteiktās nacionālā rakstura tipiskās iezīmes. #space

Taču tā ir vissarežģītāk atklājamā vērtība, kas grūti pakļaujas viennozīmīgam definējumam. 
N. Šahnazarova vienā no pētījumiem — grāmatā «Par nacionālo mūzikā» — raksta: 
#ofizz
«Psihiskā struktūra, kas acīmredzot visspilgtāk atklājas mākslā un iedarbojas uz to, var tikt uztverta tikai tādā pakāpē, kādā tā izpaužas mākslinieciskās daiļrades īpatnībās. Pagaidām — pašreizējā psiholoģijas attīstības stadijā, kad nācijas psihiskā struktūra vēl joprojām ir noslēpumains un zinātniskam apzīmējumam netverams fenomens, diemžēl nākas ar to apmierināties.» (34. lpp.) 
Šajā jautājumā jābalstās nevis uz stingri zinātnisku pieeju, bet gan uz to intuitīvās uztveres pakāpi, kas ļauj runāt par nacionālās psihiskās struktūras iezīmēm, kuras izpaužas vairāk vai mazāk viennozīmīgi. Šajā procesā sevišķas grūtības rada ne tikai nacionālās psihiskās struktūras problēmu zinātniska neizstrādātība, bet arī objektīvi eksistējošais kultūras zonālums, kas konkrēti izpaužas mūzikā. Var skaidri noteikt zonas, kuras apvieno skaņkārtiskās domāšanas kopība: piemēram, Pievolgas tautu pentatonikas zonālo kopību, mažora un minora sistēmas kopību Viduseiropas tautu mūzikā no XVII līdz XIX gadsimtam, dabiskā minora vadošo lomu, kas ir tipisks ne tikai krievu, bet arī latviešu, lietuviešu, daļēji arī igauņu mūzikai utt. Varam runāt par kāda žanra zonālo kopību (pietiek nosaukt mugāmu-makomu, kas tik tipisks daudzām Austrumu tautām, bet absolūti svešs Eiropas tautām), instrumentārija (tas nozīmē arī tembra krāsas), metroritmikas utt. kopību. Zonālās mūzikas kultūras jēdziens ir objektīva realitāte, tomēr būtu ļoti liela kļūda, ja mēs runātu par Baltijas, Pievolgas vai Austrumu mūziku «vispār», jo blakus zonālajai kopībai latviešu, lietuviešu, igauņu, kā arī tatāru, čuvašu, mariešu un armēņu, azerbaidžāņu, gruzīnu, tāpat krievu, ukraiņu, baltkrievu utt. mūzikā vērojamas arī krasas atšķirības. 

Skaņkārtisko pamatu kopība nenosaka mūzikas nacionālo piederību, jo pašas skaņkārtas «dzīve» izpaužas raksturīgās secībās, intonācijās, nemaz jau nerunājot par to, ka mūzikas skanējuma nacionālo raksturu nebūt nenosaka tikai skaņkārta vien, bet visu mūzikas valodas elementu sintēze, #space

jo, tiklīdz no šī kopuma «izkrīt» kaut viens ķēdes posms, loceklis — vai tā ir intonācija, raksturīga kadence, ritma detaļa, skaņas izvilināšanas veids utt., — tūlīt kopums tiek izjaukts un mūzika zaudē savu nacionālo raksturīgumu. 
Pie vienas vai otras komponistu skolas nacionālām pazīmēm nenoliedzami jāpieskaita arī tās tradīcijas, kuras izveidojušās šīs tautas profesionālajā mūzikā. Arī šo tradīciju attīstībai, protams, nebija gadījuma raksturs — detaliskas izpētes rezultātā to pamatā var atrast kā sociāli ekonomiskus cēloņus, tā arī psihiskās struktūras īpatnības. Taču nav šaubu par to, ka, piemēram, itāliešu mūzikā ir raksturīga pievēršanās operai, latviešu mūzikā — a cappella kora dziesmai, krievu — vēsturiskajai tematikai, vācu — simfonijas žanram utt. 
Skaņdarba nacionālo specifiku nevar noteikt pēc vienas pazīmes — šī specifika veidojas no tajā ietilpstošo visu elementu organiskas sintēzes. 
Šis jautājums prasa sevišķu uzmanību, jo formas un satura dialektiskā mijiedarbība nacionālā un internacionālā aspektā vēl nebūt līdz galam nav izanalizēta un izpētīta, it sevišķi mūzikas jomā. 
Šo kategoriju filozofiskajā izpratnē forma un saturs ir nedalāmi un pastāvīgi mijiedarbojas, taču tiem ir savas specifiskas pazīmes. 
Kas tad mūzikā ir saturs un forma? Šajā jautājumā dažkārt, lietojot vārdu «forma», mēs jaucam jēdziena «forma» filozofisko nozīmi ar tīri kompozicionālo, tehnoloģisko. Viss mūzikas attīstības vēsturiskais ceļš norāda, ka forma šī vārda tīri muzikālajā un šaurākajā nozīmē, t. i., forma — shēma, eiropiešu mūzikā ir kļuvusi internacionāla. 
Vai var runāt par sonātes formas — shēmas nacionālo specifiku? Par tēmas un atbildes nacionālo specifiku fūgā? Par reprīzes nacionālo specifiku trīsdaļīgajā formā? Par refrēna atkārtošanās nacionālo specifiku rondo? 
Gļinka, radot «Ivanu Susaņinu», izmantoja gatavas operas formas un žanrus. Uvertīra — sonātes formā, Antoņidas kavatīne un rondo — itāliešu divdaļīgās ārijas formā, trio «He tomh, POahmhh» attīstās kanonveidīgi, — tās visas ir eiropiešu mūzikā jau sen nostabilizējušās formas, kas nav nacionālas. Taču «Ivana Susaņina» partitūra bija pasaules mēroga parādība, kas cilvēcei atklāja jaunu nacionālo skolu — un tieši tāpēc, ka Gļinka savā operā ielika krievu nacionālo saturu, turklāt vārds «saturs» attiecas kā uz sižetu un raksturiem, tā arī uz šī termina tīri muzikālo izpratni. #metonymy #space Alfrēds Kalniņš «Baņutā» un Zaharijs Paliašvili «Abesalomā un Ēterī» latviešu un gruzīnu mūzikas vēsturē atkārtoja Gļinkas pieredzi. 
Minētajos sacerējumos nacionāla ir pati tema, bet tema neapstrīdami attiecas uz saturu, nevis uz formu. 
Kā šis jautājums tiek risināts padomju mūzikā? Vispārpieņemtā, uz padomju kultūru attiecinātā definīcija — «nacionāla pēc formas, sociālistiska pēc satura» — pasvītro nacionāla izpausmi tikai formā. 

Taču mākslai vispār, it sevišķi mūzikai, raksturīga formas un satura īpaša saliedētība, neatdalāmība, tādēļ šīs problēmas īsti pārliecinošs risinājums mūzikā kļuvis par nopietnu pārspriešanas objektu. #space

Žurnāla «Sovetskaja muzika» 1972. gada pirmā numura redakcijas rakstā lasām: 
#ofizz
«Mēs nevaram izlaist no redzesloka formas un satura īpašo sasaistījumu, saplūdumu mūzikā, kas rosina atkal un atkal jaunā pakāpē, pamatojoties uz šodienas daiļrades praksi, piešķirt citu jēgu to attiecību dialektikai sociālistisko nāciju vienotas kultūras apstākļos. 
#Q [Sovetskaja muzika 1972]
Neapstrīdami, ka tieši mūsu mākslā satura elementi (piemēram, tematisms) ir tikpat nacionāli un būtiski, cik nacionāli un būtiski ir formas pamata elementi.» 
Žurnāla «Sovetskaja muzika» 1973. gada 11. numurā B. Jarustovskis izsaka šādas domas: 
#ofizz
«Saturu nevar ieliet mūzikā kā vīnu dažādas formas glāzēs. Tas ir organiski saliedēts ar intonāciju, un, ja šīs intonācijas nav, nav arī skaņu tēla. #space #Q [B. Jarustovskis Sovetskaja muzika 1973] Tāpēc padomju mūzikā, konkrētāk — intonatīvajā sfērā, kas apvieno gan satura, gan formas momentus, nevar sociālistisko saturu šķirt no nacionālā; tās satura fenomenā neapstrīdami ir arī nacionālā klātbūtne, tāpat kā tās forma neaprobežojas tikai ar nacionālo, bet atspoguļo (satur) internacionālo, sociālistisko.» #Q [B. Jarustovskis Sovetskaja muzika 1973]
Šim jautājumam pievērsta nopietna uzmanība arī žurnāla iepriekšējos numuros publicētajā diskusijā, kuras saturu neatstāstīšu, jo interesenti ar to var iepazīties pirmavotā. 
Nepretendējot uz šīs problēmas atrisināšanu, es tikai izteikšu domu, ka pati diskusija zināmā mērā izraisījās visai neprecīzās muzikoloģiskās terminoloģijas dēļ. Ja mēs precīzi vienotos par to, kas ir forma, mums būtu vieglāk noteikt, vai tā ir vispārcilvēciska, nacionāla vai internacionāla. 

Manā uztverē muzikālās domāšanas loģika, t. i., katras formas pamats, ir vispārcilvēciska parādība, forma — shēma ir internacionāla, bet forma — process ir nacionāla parādība. #space

Kas attiecas uz saturu, tad mūsu zemē tam ir kopīga idejiskā ievirze, bet dažādās nacionālās kultūrās tā atklājas mūzikas nacionālajā savdabībā un satura nacionālos elementos, kas atspoguļo nacionālā rakstura un nacionālo tradīciju īpatnības, kuras mūsu vienotā padomju sabiedrībā nav nivelējušās un saglabāsies vēl ļoti ilgi. 
Jaunu jautājumu loku, kas saistīts ar nacionālā un internacionālā problēmu mūzikā, izvirza XX gadsimts. #personificaton Varenā nacionālā atbrīvošanās kustība Āzijas, Āfrikas un Latīņamerikas koloniālajās vai puskoloniālajās valstīs dara galu tam «eiropocentrismam», kas daudzus gadsimtus valdīja mūzikā un muzikoloģijā. Eiropas mūzikas kultūrā sāk izpausties agrāk nepazīstamu «eksotisku» mūzikas kultūru ietekme. Šis process, kas sākās XIX gadsimta beigās, kļūst īpaši jūtams mūsu gadsimtā. Interese par jauniem skanējumiem Eiropas komponistu mūzikā izraisa jaunu ritmisko, tembrālo, melodiski intonatīvo paņēmienu parādīšanos. Mūsdienu komunikatīvie līdzekļi (radio, skaņuplates, kinofilmas, magnetofona ieraksti, personiskie kontakti utt.) ļauj iepazīties ar visattālākajām kultūrām. Rodas iespēja savstarpēji mijiedarboties ne tikai vienas zonas vai blakus esošo zonu ietvaros, bet arī zonām, kas atrodas maksimāli tālu cita no citas. Šeit rodas īpaši sarežģītas problēmas, jo lielākai daļai tautu, kas tikai tagad vai pavisam nesen nokratīja koloniālo jūgu, līdz pēdējam laikam nebija rakstītās profesionālās mūzikas kultūras, bet šo tālo zemju tautu mūzika ar visiem mūzikas valodas elementiem krasi atšķiras no Eiropas tautu mūzikas. Vai iespējama tik krasi atšķirīgu mūzikas kultūru mijiedarbība? Visiem skaidrs, ka vienā aspektā šī ietekme ir jau parādījusies: Eiropas komponistu mūzikā stabili nostiprinājusies nēģeru ritmu, tembru, izpildījuma improvizatoriskās manieres ietekme; Eiropas komponistu sacerējumos arvien biežāk parādās Meksikas, Peru, Indonēzijas un citu tālo zemju folkloras intonācijas; Eiropas komponistu masveidīga aizraušanās ar dažādiem sitamo instrumentu ansambļiem arī ir viena no formām, kurā izpaužas neeiropeisko kultūru ietekme. Sarežģītāks ir jautājums par eiropeiskām ietekmēm tālo tautu mūzikā. Daudzi to pārstāvji protestē pret nacionālās mūzikas «eiropeizāciju», uzskatot, ka tādējādi tiek iznīcināts nacionālais raksturs. 
Taču šajā pozīcijā [eiropeizācijas kritikā] sakņojas reakcionāra tendence uz tautu un nāciju izolāciju, tajā tiek sludināts savas kultūras vienreizīgums. 

Kaut arī šķiet, ka Eiropas un Tuvo Austrumu vai Tālo Austrumu tautu mūzikā nav iespējams atrast kopīgas iezīmes (citas skaņkārtas, cita temperācija, citi tematisma attīstības principi, citi tembri, žanri, arī pats tematisms), tomēr Austrumu tautu mūzikas kultūru attīstības prakse mūsu dzimtenes robežās ir parādījusi, ka starp tām nav nepārejamas robežas. #space

Šo tautu mūzikas attīstību nevajag pakļaut mažora un minora sistēmas, funkcionālās harmonijas, tercu struktūras akordu un klasiskās sonātes formas dogmām, taču nepieciešama polifoniskās un harmoniskās daudzbalsības loģikas, lielas formas dramaturģijas loģikas, dažādu žanru attīstības likumību pārvaldīšana, pretējā gadījumā šo tautu mūzikas kultūra uz visiem laikiem paliek savrupa, savas tradicionālās mākslas kanonu norobežota, kas neizbēgami izraisa sakaru saraušanu starp formu un saturu. #space

Neprognozējot šo tautu mūzikas attīstības konkrētos ceļus, ar pārliecību var teikt, ka to mūzika neaprobežosies ar monodiskiem žanriem, bet uz nacionālo tradīciju bāzes attīstīsies jauni kompozicionālie paņēmieni, jauni žanri, un nav šaubu, ka arī attālākās tautas pārņems no Eiropas mūzikas labāko, ko Eiropas mūzikas lielākie ģēniji radījuši daudzo gadsimtu attīstībā. #space 1973. gada oktobrī Alma-Atā notika Āzijas valstu starptautisks mūzikas forums. Ziņojumi presē par šo starptautisko sanāksmi pagaidām ir ārkārtīgi skopi, tomēr R. Šaverdjana korespondencē laikrakstā «Sovetskaja kultūra» (1973, 19. okt., Ne 84) lasām: 
#ofizz
«Tagad daudziem ir skaidrs, ka tieksme iekonservēt nacionālo mākslu, norobežot to no pasaules mūzikas daiļrades galvenajiem procesiem ir dziļi reakcionāra. Tām zemēm, kas nokratījušas koloniālisma važas un nostājušās uz patstāvīgas attīstības ceļa, ir uzdevums radīt mākslu, kas ietu kopsolī ar laikmetu, spētu atspoguļot tēlus, domas un jūtas, kuras radījis tagadējais laiks. #Q [R. Šaverdjans Sovetskaja Kultura 1973] Taču tādai mākslai vajadzīgas jaunas mūzikas formas, jauni izteiksmes līdzekļi.» 

Nenoliedzami, ka šīm jaunajām formām un līdzekļiem jāattīstās uz nacionālo tradīciju bāzes. #space

Tieši pa šo ceļu noris mūsu dzimtenes Austrumu tautu profesionālās mūzikas kultūras veidošanās process. Uzbekijas Komponistu savienības plēnumā 1973. gadā, piemēram, izskanēja visdažādāko žanru sacerējumi, par kuriem eiropiešu klausītājam radās šādi iespaidi: 
«...vispirms gribas atzīmēt, ka lielākajam darbu vairumam ir organiska sakņošanās savā augsnē, dabisks, kaut arī bieži vien netiešs sakars ar tautas mūzikas daudzveidīgo bagātību. #Q [M. Roiteršteins Sovetskaja muzika 1973] Par pašu dažādāko žanru sacerējumiem palika iespaids, ka autori tiecas atklāt uzbeku folkloras patiešām neaptveramās melodikas, ritmikas, skaņkārtu īpatnību potenciālās iespējas, īstenot tautas mākslai raksturīgos tembrus, formas veidošanas specifiku.» («Sovetskaja muziķa», 1973, N° 10, 18. lpp. No M. Roiteršteina raksta «Sasniegumi un grūtības».) 

Perspektīvā katrai nacionālajai kultūrai jāsasniedz līmenis, kas raksturots šādos B. Asafjeva vārdos: 

«Tautiskajam, saglabājot savas muzikālās valodas būtiskās īpašības, jāpaceļas līdz vispārcilvēcisku formu vispārinājumam, turklāt ar augstas modernas tehnikas līdzekļiem.» #Q [Boriss Asafjevs Sovetskaja muzika 1973] #space #upisgood

Lielā Oktobra sociālistiskā revolūcija radīja jaunus dažādu nacionālo kultūru mijiedarbības pamatus. #space

Sagruva barjeras, kas eksistēja vai arī ko cariskā valdība bija mākslīgi uzcēlusi starp Krievijas tautām. #space

Jau ar pirmajām Padomju valsts dienām bija pasludināts visu padomju tautu līdztiesības princips, pavērās ceļi dažādu nacionālo kultūru attīstībai un mijiedarbībai. 
Padomju varas gados mūsu zemē attīstījusies jauna cilvēku kopība — mēs tagad runājam par padomju tautu kā par vienu veselu. Tomēr padomju tauta šodien vēl nav vienota nācija, bet gan dažādu nāciju brālīga saime. 

Sociālās iekārtas, pasaules uztveres ideoloģisko pamatu kopība, mūsu tautas centienu vienotība nosaka visu padomju mākslinieku idejiskās ievirzes vienību, nosaka viņu darbu internacionālistisko un sociālistisko saturu. #space

Tomēr padomju sabiedrības pašreizējā attīstības posmā ir ārkārtīgi svarīga ne tikai mākslas internacionālā būtība, bet arī tās nacionālās īpatnības. Mēs tiecamies pēc vienotas komunistiskās sabiedrības sasniegšanas, taču pagaidām grūti konkrēti iedomāties, kā veidosies vienota valoda, vienotas tradīcijas, vienotas sadzīves formas utt. Kā PSRS tautu mūzikā savienojas nacionālais un internacionālais? Šī problēma nav vienkārša, par to padomju mākslas attīstības laikā nereti bijušas diskusijas. Vienkāršāk ir ar tām nacionālajām kultūrām, kuru folkloras un profesionālajās tradīcijās nav elementu, kas asi kontrastē kompozīcijas paņēmieniem, kurus kopējiem spēkiem izstrādājušas Eiropas tautas un kuri noveduši pie veselas virknes žanru un formu radīšanas, kļuvuši par vispārīgu ieguvumu. Var viegli uztvert atšķirības nacionālajā skanējumā O. Taktakišvili un E. Tamberga operās, S. Prokofjeva un E. Mirzojana simfonijās, R. Ščedrina un E. Balša koncertos, taču opera, simfonija un koncerts visos pieminētajos gadījumos paliek opera, simfonija un koncerts. 
XX gadsimtā visi minētie žanri kļuva par to daudzo PSRS tautu ieguvumu, kuras līdz 1917. gadam zināja vienīgi savu nacionālo monodiju. Kā zināms, divdesmitajos un trīsdesmitajos gados notika sīva cīņa par kompozīcijas profesionālisma apgūšanu, par šo žanru ieviešanu visās PSRS tautu nacionālajās kultūrās. 
Starptautiskās mūzikas padomes kongresā, kas 1971. gadā notika Maskavā, atsevišķi aizrobežu Austrumu tautu pārstāvji izteica asi noliedzošu nostāju pret tiem nacionālo mūzikas kultūru attīstības procesiem, ar kuriem mēs pamatoti lepojamies. Viņi apgalvoja, ka azerbaidžāņu, uzbeku un citu padomju Austrumu tautu kultūru attīstība nesusi neapšaubāmu ļaunumu šo tautu mūzikas nacionālajai savdabībai. 

Citiem vārdiem — viņi apstiprina nacionālās norobežošanās nepieciešamību, mūzikas konservāciju uz visiem laikiem sastingušā līmenī. #space

Arī padomju mūzikas vēsturē ir zināmi periodi, kad notika cīņa pret tādiem reakcionāriem uzskatiem. Zināms, cik grūti bija U. Hadžibekovam cīnīties pret līdzīgām tendencēm azerbaidžāņu mūzikas attīstībā. U. Hadžibekova pretinieki bija konservatīvo buržuāziski nacionālistisko tendenču paudēji. 

Aicinādami saglabāt šķietami vienīgi iespējamās vienbalsīgās mūzikas specifiskās formas un žanrus (pirmām kārtām — mugāmus), viņi azerbaidžāņu mūzikai liedza attīstības perspektīvas, mākslīgi centās to norobežot no padomju tautu kultūras kopīgajiem attīstības ceļiem. #space

Tādai cīņai par nacionālo kultūru ir spilgti izteikts reakcionārs raksturs, tā atspoguļo mums absolūti nepieņemamu nacionālās atsvešināšanās, katras tautas izolēšanās ideoloģiju — tā ir nesavienojama ar tendencēm, kas raksturo padomju mūzikas attīstību, kad katra tauta saglabā savu nacionālo kultūru, kura attīstās vienotā sociālistiskās padomju mākslas veidošanās gultnē. #space

Mums ne mazāk sveši ir arī nihilistiskie uzskati, kas noliedz folkloras un nacionālās mūzikas klasikas nozīmi. Ar tādiem uzskatiem tomēr gadījās saskarties. Daži komponisti ir gatavi pilnībā atteikties no folkloras avotiem, nievājoši izturas pret klasisko mantojumu. 

Tas nevar viņu daiļradei dot pozitīvus rezultātus: nacionālā pamata zaudēšana ved pie tā, ka rodas skaņdarbi, kuriem nav savas sejas, kuri tiek «dziedāti ar cita balsi», tos grūti atšķirt citu no cita. #space

Ne pa šo ceļu ir jāiet padomju mūzikas attīstībai, un, par laimi, lielākā daļa mūsu komponistu to saprot. Visa padomju tauta pazīst un mīl V. Muradeli, A. Pahmutovas, A. Babadžanjana, A. Petrova dziesmas. Uz dažādu republiku skatuvēm tiek uzvesti A. Hačaturjana, S. Prokofjeva, Kara Karajeva, S. Cincadzes un citu komponistu baleti. 
Katra iepriekš nosauktā autora mūzikā spilgti atklājas nacionālā savdabība, taču viņu skaņdarbi ne tikai nezaudē savu pievilcību un valdzinājumu citas nacionalitātes klausītāja uztverē, bet tieši otrādi — šis nacionāli savdabīgais raksturs piešķir tiem neatkārtojamu svaigumu, oriģinalitāti un pievilcību. Bet saprotami tie ir katram klausītājam, vispirms, tāpēc, ka runā par notikumiem un pārdzīvojumiem, kas tuvi katram padomju cilvēkam, un, otrkārt, tāpēc, ka mūsu sabiedrībā notiek nepārtraukts dažādu nacionālo kultūru integrācijas process, to savstarpējas bagātināšanās un mijiedarbības process, jo sociālisms nodrošina nacionālās patstāvības un mākslinieciskās attīstības internacionālās vienības īstenošanu. #metonymy
Šajā sakarībā rodas aktuāls jautājums par mūzikas intonatīvo saturu. Tas izvirzījās žurnālā «Sovetskaja muziķa» (1972, N°l2; 1973, Ne 3, 9, 11) publicētās diskusijas centrā. 

Vai jau tagad var runāt par visas padomju mūzikas kopīgo intonatīvo loku? #space

Kas šodien ir noteicošais padomju mūzikā — nacionālais vai internacionālais intonatīvais saturs? Diskusijas dalībnieku aktivitāte un kaisme (A. Sohors, B. Jarustovskis, T. Vizgo un citi) liecina gan par šī jautājuma aktualitāti, gan arī par tā sarežģītību. Tomēr kopīgā doma noved pie tā, ka ikvienas padomju tautas mūzikā tiek saglabāta nacionālā savdabība, kaut arī rodas jaunas intonācijas. Šīs jaunās, nereti daudzām tautām kopīgās intonācijas, no vienas puses, liecina par kopīgu idejisko ievirzi, bet, no otras puses, ir padomju mūzikas kultūru nepārtrauktas mijiedarbības un savstarpējas bagātināšanās rezultāts. Tomēr nacionālā un internacionālā savstarpējo attiecību problēma padomju mūzikā pagaidām nav izpētīta, tāpēc diskusijai, manuprāt, ir nedaudz abstrakts raksturs. Lai pārliecinoši atrisinātu problēmu, ir nepieciešama rūpīga dažādu tautu komponistu sacerējumu intonatīvā satura salīdzinoša analīze. Bez tādas analīzes runām par šo tēmu ir aptuvens raksturs, tās bāzējas tikai uz intuitīvo uztveri, tāpēc arī nevar pretendēt uz secinājumu zinātniskumu. 

Taču viens ir skaidrs — šodien runāt par padomju mūzikas kopīgo intonatīvo loku ir pāragri, tas laiks nepienāks arī tik drīz, jo, kamēr mums saglabāsies brālīgās sociālistiskas nācijas, saglabāsies arī intonāciju nacionālā savdabība, tāpat ka saglabājas nacionālās valodas, nacionālā psihe un nacionālās sadzīves īpatnības. #space

Sakarā ar to rodas vajadzība pievērsties jautājumiem, ko radījuši dažādi mūsdienu avangardisma virzieni, kuriem nacionālā satura un nacionālās formas problēma neeksistē. #space

Tieksme apgūt visu laikmetīgās kompozīcijas tehnikas arsenālu bija raksturīga visiem mūzikas attīstības periodiem. Šī tieksme neizbēgami izpaužas arī mūsu dienās, taču, aizrāvušies ar jauniem formāliem paņēmieniem, daži mūsu jaunie komponisti atteicās no auglīgajām nacionālās mūzikas tradīcijām, pievērsušies tehnikai, upurēja — saturu. 
Puantiliskā tehnika, sonoristika, aleatorika vai visu šo paņēmienu sintēze radīja veselu sēriju skaņdarbu — dvīņu. Tie [skaņdarbi], protams, var būt atšķirīgi dinamikas, reģistra, tempa, tembra ziņā, taču visi šie varianti nespēj tos atbrīvot no tēlu sfēras drūmas vienveidības un nacionālā skanējuma pilnīga amorfuma. 
Manuprāt, tādu darbu parādīšanās padomju mūzikā jau ir pārvarēta, tas ir noiets posms. Pēdējos gados padomju mūzikā manāmi parādās tendence atiet no «tīra» avangarda. No vienas puses, tas izpaužas tā stilistiskā virziena plašā attīstībā, kas ieguvis «jaunā folkloras viļņa» nosaukumu, #space bet, no otras puses, radusies vesela virkne sacerējumu, kuros mūsdienīga kompozīcijas tehnika ir tikai viens no paņēmieniem, kas apvienojas ar daudziem gadsimtos nostiprinātiem muzikālās domāšanas loģikas principiem. 

Daudzu vecākās paaudzes komponistu — S. Prokofjeva, A. Hačaturjana, D. Sostakoviča, J. Šaporina, J. Ivanova, H. Ellera, vidējās paaudzes — B. Čaikovska, S. Cincadzes, A. Babadžanjana, Kara Karajeva, E. Tamberga, E. Balša, kā arī tā dēvēto jauno komponistu — S. Sloņimska, R. Ščedrina, G. Kančeli, N. Gabunija, V. Barkauska, P. Dambja un citu darbi ir ieguvuši klausītāju plašu atzinību un mīlestību tieši ar dziļa satura, augsta profesionālā līmeņa un spilgtas nacionālās savdabības apvienojumu. #space

Mūzikas mākslas nākotne, tāpat kā tās pagātne un tagadne, ir nesaraujami saistīta ar visas cilvēces vēsturi. Nesalaužama ticība pasaules sabiedrības progresīvo spēku — pirmām kārtām PSRS un sociālistisko valstu uzvarai, kas vedīs cilvēci uz taisnības, saprāta un humānisma valstību, dod pamatu pašām optimistiskākajām prognozēm attiecībā uz mūziku. 

Mūzikas attīstības nelokāmajā, nopietnajā augšupejas procesā izveidojas zigzagveida līnija, kas atspoguļo cilvēces pasaules pulsu. #upisgood #space

 XX gadsimta sākums radīja ekspresionismu, dadaismu, fovismu un citas strāvas, kas atspoguļoja buržuāziskās kultūras krīzi. 

Šis pats laikmets lika pamatus arī sociālistiskā reālisma mākslai, kas atklāja jaunās — sociālistiskās kultūras ēru. #space

Savā darbā «Bērnišķīgā «kreisuma» slimība komunismā» V. I. Ļeņins rakstīja, ka izšķirības starp tautām un valstīm «turēsies vēl ļoti, ļoti ilgi pat pēc proletariāta diktatūras realizēšanas vispasaules mērogā...» (V. I. Lenins, Raksti, 31. sēj. R., 1951, 68. lpp.). 

Tātad mūzikas nacionālā savdabība būs viena no tās raksturīgākajām pazīmēm vēl ļoti ilgi, kaut arī tā paudīs internacionālas idejas un centienus un attīstīsies ar visas progresīvās cilvēces kopīgajiem pūliņiem. Runājot V. I. Ļeņina vārdiem, vajag mācēt «izpētīt, izstudēt, atrast, uzminēt, uztvert nacionāli īpatnējo, nacionāli specifisko katras zemes konkrētās pieejās vienotā internacionālā uzdevuma atrisināšanai . . .» (turpat). Šajā Ļeņina novēlējumā, ja to attiecinām uz mākslas uzdevumiem, ir garantija padomju un perspektīvā arī visas pasaules mūzikas mākslas tālākai sekmīgai attīstībai. 

45 “Latviešu Mūzika” nr. 11 (1974) | L. Kārkliņš
Ludvigs Kārkliņš 
ŽANRS UN KOMPONISTA RADOŠĀ INDIVIDUALITĀTE 
Mūsu dienās neviens vairs nemēģinās apstrīdēt visiem zināmo patiesību, ka, lai saprastu kādu mākslas darbu, lai iepazītu to, lai gūtu no tā estētisku pārdzīvojumu, baudu, ir jāpazīst attiecīgās mākslas valoda, 
«...ja tu gribi baudīt mākslu,» saka K. Markss, «tad tev jābūt mākslinieciski izglītotam cilvēkam.»1 
Arī mūziku jāprot klausīties. Brīžiem mēdz teikt, ka mūzikā atšķirībā no pārējām mākslām nav pirmtēlu reālajā dzīvē. Taču šādu domu nevar uzskatīt par pareizu. Gan dzīves atspoguļojums, komponista attieksme pret īstenību mūzikā, salīdzinot ar tēlotāju mākslu, izteikts it kā grūtāk atšifrējamos tēlos — simbolos, nereti visai daudznozīmīgos, tomēr ikviena sacerējuma tēlainības saikne ar īstenības parādībām ir neizbēgama un tātad arī noskaidrojama. Šajā interesantajā, bet pavisam ne vieglajā muzikālās tēlainības, muzikālā satura skaidrošanas procesā nereti palīdzējuši paši komponisti, pievienojot skaņdarbam attiecīgu virsrakstu, epigrāfu, fabulu (kas gan var arī dezorientēt klausītāju) vai arī norādnes uz kādu literāru sacerējumu, tēlotājas mākslas darbu, vēstures faktu vai sadzīves notikumu. Gadījumos, kad komponists nekādus norādījumus nav devis, vienīgos priekšstatus un secinājumus gūstam no mūzikas tēliem, kas tādos gadījumos attīstās paši pēc savām likumsakarībām. Šajā muzikālās tēlainības satura skaidrošanas procesā izcila nozīme pieder žanram, visa skaņdarba, tā daļu un pat atsevišķu tēmu žanriskajai piederībai. 
#ofizz
«Tēmas tēlainā būtība vienmēr saistīta ar tēmas konkrēto žanrisko raksturu,» atzīst Sergejs Skrebkovs. 
«Mākslinieciski pilnvērtīga tēma komponista iztēlē nevar rasties ārpus tās kultūras muzikāli žanriskajām tradīcijām, kura viņu audzinājusi.» #space #Q [Sergejs Skrebkovs 1965] 2 
Zinot to kultūru, vidi, kurā komponists veidojas, kurā radušies dažādu autoru skaņdarbi, un salīdzinot tuvu vai pat muzikālajā saturā līdzīgu skaņdarbu žanriskās pazīmes, varam iegūt zināmu priekšstatu par attiecīgo komponistu radošo personību individuālajām pazīmēm. #space Viena vai līdzīga tēma vairāku autoru darbos nenoliedzami būs guvusi atšķirīgu māksliniecisku atklāsmi, kas liecinās par vairākiem būtiskiem faktoriem katra autora mākslinieciskajā sejā. 
Atkarībā no komponista personības mākslinieciskās un idejiskās ievirzes, pasaules uzskata un radošā temperamenta, gaumes viens autors par svarīgākajām var uzskatīt vienas īstenības parādības, otrs citas vai arī viena parādība var gūt dažādus idejiski mākslinieciskus vērtējumus, vai arī, gūstot vienādu vērtējumu, var rast dažādas vairāk vai mazāk individualizētas mākslinieciskās atklāsmes formas. 
Tā kā mūsu raksta mērķis ir ar žanra problemātikas palīdzību gūt ieskatu komponistu radošo personību individuālajās pazīmēs, tad mēs ar nolūku izvēlamies trīs autorus — J. Ivanovu, R. Kalsonu un A. Grīnupu, kuri darbojas vienā kultūrā (ņemot, protams, vērā arī zināmu atšķirību izaugsmes īpatnībās). Arī darbu izvēle ir ar tendenci, lai tie būtu uzrakstīti aptuveni vienā laikā (60. gadu vidū) un lai to muzikālajā tēlainībā valdītu viena pamatlīnija (konkrēti šajā gadījumā — traģiskas koncepcijas). Pie tādiem darbiem pieder J. Ivanova Vienpadsmitā simfonija (1966), R. Kalsona Pirmā simfonija (1965) un A. Grīnupa Astotā simfonija (1967). Visas izvēlētās simfonijas ir neprogrammatiskas, jo, kā raksta E. Finkelšteins: 
«Programma simfoniskajā mūzikā vairāk vai mazāk atbrīvo komponistu no žanriskajām «saistībām»,» #Q [E. Finkelšteins 1972] 1 
— taču viens no šā raksta pamatmērķiem būtu atšifrēt trīs autoru atšķirīgo pieeju vienas tēmas atklāsmē tieši no žanru attieksmes viedokja, kas ir viens no svarīgākajiem aspektiem mākslas sociālajā izteiksmē un vienlaikus palīdz skaidrot muzikālās tēlainības būtību, t. i., skaņdarba saturu. Primārie žanri ir izkristalizējušies sadzīvē un pēc tam iegājuši koncertdzīvē, profesionālajā mūzikā. #personification

Pakāpeniski vairāk vai mazāk ilgā laika sprīdī, kas parasti tomēr mērojas gadu desmitiem un simtiem, šie žanri evolucionē un var diezgan tālu aiziet no primārā žanra, un, ja mēs jautājuma diferencēšanas labad pieņemtu tādus jēdzienus kā žanra pamatiezīmes un blakus pazīmes1, tad evolūcija var pat aiziet tik tālu, ka blakus pazīmes kļūst par pamatpazīmēm un otrādi. #space

Var, protams, izmantot arī tikai atsevišķus elementus no primārā žanra. 
Atbilstoši A. Sohora muzikālo žanru teorijai iespējami pieci primāro žanru tipi: deklamējums, motorika, dziedājums, instrumentālā signalizēšana un skaņu iztēlojums.2 
Līdzīgi laikmeta intonāciju fondam, iespējams arī laikmeta žanru fonds, no kura smeļ ierosmi komponisti citējot, transformējot, attīstot, variējot (žanra modulācijas, novirzieni), sintezējot, izvēloties žanru maiņu, žanru polifoniju, mijiedarbību utt. #space

Pie žanru pamatpazīmēm atkarībā no konkrētā žanra jāpieskaita ikviens mūzikas valodas komponents, bet tipiskākie no tiem veido t. s. žanra modeli vai tipisko īpašību kompleksu. Par tādām žanra tipiskām īpašībām uzskatāmi melodija, temps, metrs, ritms, faktūra (vai pat tikai pavadošās balsis), harmonija, skaņkārta, formas izveide, tembrs (orķestra sastāvs) u. c. Daudzos gadījumos, kā norāda U. Cukermans, melodija izrādās par sava veida žanra spoguli #Q [U. Cukermans 1964] 3, bet tik svarīgs mūzikas valodas faktors kā harmonija atstāj tikai netiešu ietekmi uz žanru, gan ar atsevišķiem izņēmumiem (piemēram, žanrs «meditācija»). Par dažādu žanru pazīmēm varam runāt ikvienā muzikālā domā, tēmā, nelielā sacerējumā, bet daudz būtiskāk izzināt, kādu ieguldījumu vienkāršie (primārie) un atvasinātie (sekundārie) žanri dod profesionālās mūzikas lielajām formām, kas var daudzējādi palīdzēt muzikālās tēlainības skaidrošanā un līdz ar to arī visa cikliskā darba koncepcijas noteikšanā. Žanru mijsakarība un attīstības virziens norāda vienlaicīgi arī uz mūzikas satura attīstību. 
Jāņa Ivanova simfonisms savās pamattendencēs ir vispārināti programmatisks, jo, atskaitot trīs gadījumus (Ceturtā simfonija — «Atlantīda», Sestā — «Latgales» simfonija un «Symphonia humāna»), autors simfonijām nav pievienojis konkrētas vārdiskas fabulas vai norādnes uz kādiem literāriem sacerējumiem, kas dotu priekšstatu par vairāk vai mazāk konkrētu sižetisku attīstību. Gan pirms vairāku simfoniju pirmatskaņojumiem presē atrodam autora izteikumus dažādās intervijās. Kaut arī šie izteikumi ir ļoti vispārēja rakstura un bieži apstiprina iespaidus, kādus gūstam, jau pirmoreiz iepazīstoties ar jauno partitūru, tie daudzējādi paplašina ieskatu autora iecerē. Jānis Ivanovs savos izteikumos gan ne vienmēr pievēršas koncepcijas jautājumiem (kurus paši autori atklāj diezgan reti), tomēr vairākos gadījumos tiek skaidrotas īstenības parādības, kas rosinājušas simfonijas ideju. 

Taču atziņas parasti paceltas tik augstā vispārinājumā, ka runāt par konkrētu satura ievirzi autora izteikumos visbiežāk nav iespējams. #space

Tādēļ arī, pievēršoties Jāņa Ivanova simfoniju muzikālās tēlainības, satura skaidrošanai, galvenokārt jābalstās uz pašas mūzikas izteiksmību, un šajā jomā viena no pirmajām vietām pieder žanriskuma problēmai. Pirmajā brīdī liekas, ka jautājums ir visai vienkāršs, ka žanriskam skaidrojumam viegli pakļaujas ne tikai atsevišķas tēmas un cikla daļas, bet arī pašas simfonijas kopumā. Pirmā, Astotā, Vienpadsmitā, Piecpadsmitā un daļēji arī Ceturtā simfonija «Atlantīda» piekļaujas simfoniskās poēmas žanram; Trešā un Sestā («Latgales») simfonija, arī Septītā visai tuvas simfoniskam tēlojumam, ainavai, žanriskā simfonisma izpausmēm, bet Piektā, Desmitā un Divpadsmitā simfonija iedzīvina lielos vilcienos simfonisko skerco. #space

Jau pats izpildītāju sastāvs liecina par Četrpadsmitās simfonijas kamerievirzi un zināmu distancēšanos no īstenības lielo problēmu loka, pakļaujoties vairāk cilvēka iekšējās pasaules analīzei. #space

Taču šobrīd viss teiktais skan kā aksioma. Raksta uzdevums ir jautājuma skaidrošanu aprobežot ar Vienpadsmito simfoniju, un tikai ar atsevišķām salīdzinājuma nozīmes piebildēm pieskarsimies arī citām Jāņa Ivanova simfonijām. Vienpadsmitā simfonija ir viena no nedaudzajām simfonijām, par kuru nav autora konkrētu izteikumu. Sarunā par tās saturu komponists it kā nejauši atceras kādu epizodi no savas dzīves, kad pazīstamais pianists Isajs Dobroveins toreiz vēl jaunajam skaņradim stāstījis, ar kādu mīlestību Vladimirs Iļjičs Ļeņins klausījies mūziku, it sevišķi klaviermūziku, cik ļoti viņu aizkustinājuši L. van Bēthovena «Apasionātas» muzikālie tēli. Varbūt ne gadījuma pēc tieši šajā simfonijā pirmo reizi dzirdams klavieru tembrs? Radot savu Vienpadsmito simfoniju, autors kavējies atmiņās par mūsu lielās Dzimtenes rītausmu.1 
Taču plaša doma prasās pec konkretizējuma, ko mums atklāj pati mūzika. 
Simfonijas ievadā dzirdama vienkārša, sirsnīga noskaņa. Orķestra stīgu kvinteta dziedājumu savdabīgi iekrāso klavieru tembrs. 

Neparasts ir ne tikai tēla it kā ārējais miers, bet ari tā iekšējā dinamika, kas izriet no tēmas faktūras organizācijas. #space

levada mūzikas tēls ar savu absolūti diatonisko, trihordiem caurvīto melodiku visai tuvs latviešu tautas mūzikas specifikai un dažās intonācijās (3. un 4. taktī) pat atgādina tautas dziesmas «Apkārt kalnu gāju» melodiju. #space

Par tuvību tautas mūzikai liecina skaidrā noapaļotā forma un divdaļīgā metra mierīgais plūdums (j), arī dabiskā minora skaņkārta. #space

Viss teiktais neapstrīdami liecina, ka ievada tēma ir vistuvākā dziesmas žanram. #space

Tās melodijā ir ietverts ļoti vienkāršs, pat necils tēls. #space

Taču faktūras īpatnības neatļauj šai tēmai dot viendabīgu raksturojumu. 

Jau pirmajā teikumā tēmas piecbalsīgā faktūra, kas veido politonālās ievirzes komplekso melodisko kustību, piesātināta ar spriegām vertikālām intonācijām (pamazinātās oktāvas, lielās septimas, tritoni). #space

Otrajā teikumā, kaut arī dinamika saglabājas iepriekšējā, sasprindzinājums aug vēl straujāk — kontrabasos ieskanas draudīgi hromatiski motīvi (kopumā veidojot 12 skaņas), kas vēlāk pirmās daļas attīstībā izaug par muzikālās dramaturģijas galveno pretspēku. Sava loma arī metrisko struktūru maiņai no mierīgi plūstošā horeja uz attiecīgi aktīvāko jambu. 
Tādējādi ievada tēmu nevar uzskatīt par tīru primāro žanru — dziesmu. 

Te vērojama arī saskare ar sekundāriem žanriem. #space

Skumju pilnais dziedājums sākotnēji sasaucas ar elēģiju, bet izturētā piecbalsība ar savu izklāsta veidu (nots pret noti) daudzējādi atgādina korāli, ienesot vēstījumā pārdomu metu. #space

Taču otrajā teikumā jau pieminētā noslēpumainība, dramatizēšanās piešķir episkajam pamatkolorītam arī balādisku krāsu. Tādējādi šeit varam runāt par tā saukto «koncentrēto iedarbību» (L. Māzeļa termins), kad vienlaicīgi izpaužas vairāku žanru pazīmes.2 Principā līdzīgu gadījumu F. Lista h moll sonātes blakus partijā, kur izteicas korāļa, sarabandas un trompešu aicinājuma fanfaras, minējis arī U. Cukermans. #Q [U. Cukermans 1964] 1 Zināmu saikni ar dziesmas žanru atrodam arī simfonijas otrās daļas tematismā. 

Kantilēnais vijoles solo izskan kā savdabīgs monologs, kā komponista visdziļāko pārdzīvojumu izklāsts, domu iegremde. #space



Apskaidrotā melodija skan uz tonikas ērģeļpunkta ar tikko samanāmu alta kontrapunktējošu pavadījumu. #space

Par saskari ar primārajiem žanriem te, protams, nevaram runāt. Taču vokālā mūzika ir ļoti daudzveidīgi iespaidojusi instrumentālo mūziku, nododot tai savas raksturīgākās īpašības: melodiskumu, sirsnību un izjūtu tiešamību. #personification

Dabiskā minora skaņkārtas kolorīts, lejupkrītošās intonācijas, lamentozās sekundas, sāpīgu skumju iezīmētā muzikālā tēlainība liek atcerēties elēģiju arī cikla otrajā daļā. #space

Elēģijās bieži saklausām atmiņas par neatgriežamiem pagātnes notikumiem, par aizgājušu dārgu cilvēku, raksta U. Cukermans.2 Taču arī šajā gadījumā nevar runāt par kādu vienu «tīru» žanru. Elēģija ir raksturīgāka liriskai izteiksmei, bet šeit pārsvarā ir objektīvs episkums. Citus priekšstatus izraisa arī melodiskās līnijas instrumentālā ievirze ar izteiktu slēpto polifoniju. Viss teiktais liecina par senās instrumentālās ārijas žanrisko elementu esamību. Šādā sakarībā vietā pieminēt D. Šostakoviča Sonātes čellam un klavierēm trešo daļu Largo, Abām pieminētajām tēmām ir kopīga tonalitāte (h moli), raksturīgi trihordu motīvi 39, trīs līnijas faktūrā, bet krasi atšķirīga skaņkārtiskā domāšana: 

J. Ivanovam — hromatizēts dabiskais minors, kas nepārsniedz pilnā minora iespējas, bet D. Šostakovičam — padziļinātais minors ar vairākām zemajām pakāpēm (II, IV, V). #space

Te vienlaikus vērojama arī t. s. «aleksandriskā pentahorda» (A. Dolžanska termins) izpausme. Tādējādi šajā tēmā ir iemesls runāt par sintētiskā — ārijas-elēģijas žanra pazīmēm, kas zināmā mērā turpina jau pirmās daļas ievadā aizsākto žanrisko tēlainību, bet ienes arī jaunus elementus, kontrastējošu sfēru, impulsus attīstībai. 
Vienpadsmitās simfonijas otrās daļas pamatmelodijas žanriski tēlaino raksturojumu varētu vēl papildināt zināma sasaukšanās ar otro epizodes tipa tēmu no Honegera Pirmās simfonijas izstrādājuma un ar P. Čaikovska «Frančeskas da Rimini» stāsta tēmu. 

Taču muzikālās tēlainības ziņā Vienpadsmitās simfonijas cildenajam, skaudrajam mieram nevar blakus stāties A. Honegera Pirmās simfonijas izstrādājuma dinamiskās peripetijas, tad jau drīzāk P. Čaikovska Frančeskas dvēseles drāma — arī tikai izolējot šo tēlu no apkārtējā konteksta. #space

Daļas muzikālajā tēlainībā visai nozīmīga arī rekviēma rakstura epizode stīgu kvintetam. 

Kora veida faktūra un trihordiem caurvītā melodiskā līnija vēl pastiprina jūtu smeldzi, izteikto domu dziļumu. #space

Šīs mūzikas tēlainajā atklāsmē liela, pat izšķiroša nozīme pieder harmonijai, kas rada gan sasprindzinājumu, gan arī to izlādē atkārtotajos tonikas trijskaņos.
«Būdama muzikālās loģikas faktors, harmonija, pateicoties šai loģikai, spēj sekundāri ietekmēt sacerējuma vispārējo žanriskās izteiksmes ievirzi»1, kas varētu summēties apzīmējumā «meditācija». 
Ar žanra «meditācija» gan vairāk objektīvu traktējumu sastopamies arī fināla pirmajos divos «kadros». 

Pirmajā tēmā uz klusinātu, mierīgu zvanu fona skan pastorāla melodija flautai. #space

Tēmas iecere balstīta uz visu divpadsmit toņu pielietojumu, kas arī nosaka fināla pirmā kadra harmonisko kolorītu. Melodija sastāv no vienpadsmit pakāpēm, divpadsmitā atrodas pavadījumā — orķestra basos. Te it kā nevarētu runāt par aktīvu harmonisko funkcionalitāti, taču to aizstāj papildinājuma principa2 pielietojums faktūras noformēšanā; tas satur ne mazāk spriegu intonatīvās izteiksmes lādiņu, kas gan varbūt ārēji mazāk jūtams. 

Otrās tēmas koncentrēto izteiksmi veido angļu raga melodija uz stīgu instrumentu viļņojoša fona. #space

Otrā kadra melodijas brīvais ritmiskais zīmējums, pentatonikas skanējums, pavadījuma izturētās skaņas koka pūšamajos instrumentos, īsās replikas klavierēm, kā arī īpatais tonālo centru izvietojums rada it kā kosmiskas vīzijas iespaidu. #space

Tomēr kopumā tā nav iztēlojoša mūzika, bet gan objektīvas pārdomas. Tādējādi episko tēlu ekspozīcija Vienpadsmitajā simfonijā virzās no elēģiska balādiskuma uz episku cildenumu un vērojošām pārdomām. 
Episkajai tēlainības sfērai blakus stāv dramatiskā. #space Pirmās daļas galvenās partijas melodijas plašajos, enerģiskajos gājienos izjūtam nenogurstošu gribu. 

Tēmas iekšējā potenciāla atklāsmē ļoti liela loma ir instrumentācijas paņēmienam, kad melodijas nozīmīgākās skaņas palīdz izcelt straujas stīgu instrumentu pasāžas. #space

Tēmu dramatizē arī ievada hromatiskie motīvi. Nevar apstrīdēt šīs tēmas zināmu sakaru ar marša žanram raksturīgo ātro tempu, 4/4 metru (pirmā un trešā taktsdaļa pasvītrota), kvadrātisko struktūru, lapidāro melodiku un arī maršam piemītošo organizējošo enerģiju muzikālajā tēlainībā. Pavadošajās balsīs gan neatrodam marša žanram raksturīgo basa skaņas un akorda maiņu. Taču, zaudējot praktisko pielietojumu, katrs žanrs zaudē arī dažas no savām pamatīpašībām, tomēr vienmēr saglabā nepieciešamo «minimumu», lai nezaudētu sakarus ar savu žanru.1 
Šādam galvenās partijas žanriskam traktējumam labi pievienojas arī trīs reizes atkārtotā blakus partijas signālveida tēma, kas līdz ar to atklāj pamattēla jaunu aspektu. Profesionālajā mūzikā trīsdaļīgi ( 3/4 ) marši sastopami vairākkārt. 
Ar marša žanra iezīmēm sastopamies arī otrās daļas simfoniskās drāmas posmā. 

Arī šeit ir 3/4 metrs, bet metāla pūšamo instrumentu tembru izvirzīšana priekšplānā, padziļinātā minora skaņkārtas kolorīts un Adagio temps, kā arī vispārējā skaudrā noskaņa rada priekšstatu par sēru procesiju. #space

Melodiski visai iezīmīgi ir hromatiskie gājieni piektajā un sestajā taktī, kas nedaudz atgādina Džuljetas nāves tēmu no Prokofjeva baleta «Romeo un Džuljeta», kaut arī tās funkcionālā ievirze ir radikāli atšķirīga. #space

Šiem noskaņojumiem piekļaujas arī lēnās daļas vidusposma pasakalja. Vīrišķīgā sinkopētā tēma, ko atskaņo kontrabasi un klavieres, atkarībā no pārējo instrumentu pievienošanās iegūst dažādu emocionālu spēku un savā muzikālajā tēlainībā atgādina oratora kvēla patosa pilnu runu. #gender Tēmas žanriskie avoti gan drīzāk meklējami deklamācijā nekā dziesmā. Visai īpati iecerēta pasakaljas faktūra: unisona tēmai seko it kā «stīgu kora piedziedājums». 

Šāds princips saglabāts visā vidusposmā, kaut arī izklāsts pakāpeniski bagātinās jaunām balsīm un slāņiem, veidojot visas daļas psiholoģisko kulmināciju. #space


Simfonijas trešā daļa ir sava veida virpuļojošs skerco, kas pieder pie kustību organizētājiem sekundārajiem žanriem. Tā pamatā ir trauksmaina motorika. Aktīvas enerģijas izpausme daļas sākumā galvenokārt saista ar sinkopēto tēmu vijolēs un altos, ko papildina ostinato veida figūras fagotos un čellos. 
Visai iedarbīgs šai tēmā ir divu tonalitāšu — Fis dur un C dur — pretstatījums. Daļas kolorītu īpaši iezīmē klavieru tembrs. To aprautie akordi un frāzes saasina trešās daļas jau tā skarbo izteiksmi. Marcato un staccato izpildījuma veidi un ātrais, stabilais temps ļauj šo mūziku uzskatīt par tokātisku, sava veida perpetuum mobile. #reph Ar līdzīgiem perpetuum mobile mēs sastopamies arī cikla pirmās daļas izstrādājumā un fināla vidusposmā, kaut arī viens no tiem izstrādā ekspozīcijas materiālus, bet otrs — jaunas tēmas. #reph Tādējādi motoriskie materiāli visa cikla ietvaros izkārtoti diezgan simetriski: pirmās un ceturtās daļas vidusposmos un trešās daļas malējos posmos. Simetriju netraucē arī motorisko žanru pārsvars simfonijas pirmajā daļā (ekspozīcijā un reprīzē), jo cikla pirmās daļas muzikālajā dramaturģijā ļoti būtiska nozīme lēnajam ievadam. Trešās daļas vidusposmā pirmās tēmas plastiskā melodija flautās un vijolēs izkristalizējusies no dejas — viena no pašiem pirmajiem žanriem tautas mūzikā. Atvieglotais orķestra sastāvs (archi, fiatti) vidusposmā sākumā un tautas heterofonijai tuvais tercu dublējums piešķir mūzikai nomierinošu, pat zināmā mērā intīmu raksturu. Dejiskumu pasvītro ne tikai līganā, vijīgā melodija ar brīvdalījumiem un sinkopēm, bet arī mežragu savdabīgie sinkopētie refrēni kadenču posmos, kas arī sagatavo tēmas iestāšanos. Skerco epizode kļūst par visa cikla lirisko kulmināciju. 
Tādējādi mēs šeit sastopamies ar skaņdarbu — tēlu sistēmu,1 kur dialektiskā attīstība nosaka ne tikai iepriekšējo muzikālo tēlu noraidīšanu, bet nepieļauj arī to atkārtošanu jaunā kontekstā. Tas tad arī kopumā dod iespēju novērtēt katras daļas un visas simfonijas muzikālās tēlainības kopainu, lai noskaidrotu muzikālās dramaturģijas ceļus, risinot skaņdarba iecerēto koncepciju. 
Pirmās daļas ievada elēģiski baladisko vēstījumu jau otrajā teikumā intensificē hromatiskie motīvi (līdz ar to galvenās partijas maršveidīgajam ritmam ir ne tikai kontrasta loma, bet tas attīsta arī tālāk ievada mūzikas dramatiskos elementus. Tas pats sakāms par blakus partiju, kuras signālveidīgie motīvi uztverami kā tiešs galvenās partijas maršveidīgo elementu tālāks attīstījums, kaut arī to, līdzīgi sengrieķu drāmu komentētājam korim, sagatavo elēģiskais ievada tēls.) 
Un tomēr ievada un ekspozīcijas kontrasts, izrādās, ir tik spēcīgs, ka tas kļūst par visas simfonijas konflikta izraisītāju, kas jau pirmajā daļā noved pie sēru rakstura epizodes, kura gan atrodama izstrādājuma beigās, taču uzskatāma par visas pirmās daļas attīstības rezultātu. Līdz ar to mazāk ierasta ir reprīzes funkcija. No vienas puses, tā [reprīzes funkcija] it kā turpina demonstrēt cīņas procesu, kas arī ir viens no simfonijas mākslinieciskā tēla aspektiem, bet, no otras puses, tā it kā izraisa šaubas par pirmās daļas (par cīņas pirmā etapa) traģisko iznākumu. Tādēļ arī nepieciešams muzikālā vēstījuma turpinājums. 

Otrās daļas skaudrais sēru maršs tomēr apstiprina pirmās daļas sadursmes traģisko iznākumu, un tas, pateicoties lielajam kontrastam starp abām daļām, kā arī pašas lēnās daļas iekšējiem kontrastiem, paceļ to lielā filozofiskā vispārinājumā. #upisgood #space 

U. Cukermans ir novērojis, ka žanrisko sakaru maiņa ir ļoti labs satura attīstības virziena rādītājs. 

Jo dziļāks konkrētā skaņdarba saturs, jo daudznozīmīgāks žanrisko sakaru raksturs. #space #Q [U. Cukermans]
1 
Otrās daļas sākotnējam sēru procesijas atspulgam blakus nostājas gan elēģiska ārija, gan satrauktas pārdomas, gan patētiska deklamācija. #space 

Acīm redzot, šo daudzveidīgo kontrastu dēļ arī cikla otrā daļa kļuvusi par visas simfonijas dramatisko kulmināciju. Tanī pašā laikā jāatzīmē, ka visiem otrās daļas žanriskajiem tēliem ir arī kāda vienojoša šķautne, kas nodrošina to savstarpējo saikni un mijsakarību un virzīta uz otrās daļas traģiskā pamattēla atklāsmi. 
Ne mazāku kontrastu izraisa trešā daļa: blakus otrās daļas elēģiski skaudrajiem noskaņojumiem pēkšņi aiztrauc motoriska tokātiskuma piesātināti tēli. 

Līdz ar to pirmās daļas dramaturģiskais risinājums it kā sniegts palielinājumā cikla pirmajās trīs daļās, #space 

taču pirmajā daļā (pēc sēru rakstura epizodes) reprīze izskan kā šaubu moments, bet trešā skerco daļa pēc cikla otras rekviemveida daļas uztverama jau drīzāk kā kvēls protests, nesamierināšanās ar notikušo. 
Arī trešās daļas žanrisko tēlu sfēra nav viendabīga, ta pakļaujas viendabīgam tulkojumam pat mazāk nekā otrā daļa. Kvēlo protestu skerco daļas malējos posmos nomaina lirisks dejiskums vidusposmā, kas veido kontrastu ne tikai ar trešās daļas pamattēlu, bet arī ar otrās daļas sēru notikumiem. Trio plastiskais dziedājums drīzāk varētu kontaktēties ar ievada mūzikas tēlainībai potenciāli piemītošo lirisko idilliskumu, bet pēc visiem notikumiem trio jau drīzāk uztverams kā kavēšanās gaišās pagātnes atmiņās. Šis dramaturģijas paņēmiens sastopams vairākās Jāņa Ivanova simfonijās un īpaši raksturīgs Čaikovska simfonismam. Lūk, kā Čaikovska Sestās simfonijas skerco daļu raksturo Boriss Asafjevs: 
«Tā ir it kā pastaiga: it kā pastaiga brīvā dabā, kaut arī dabas šeit nav!» #Q [Boriss Asafjevs 1972] 1 
Muzikālās tēlainības polārais žanriskais kontrasts arī izraisa iespēju plastiska dejiskuma caurvītajai trio mūzikai izvērsties par visa cikla lirisko izjūtu fokusu. Fināla objektīvajam vēstījumam, skumju pilnajai ainavai ir mazāka saikne ar iepriekšējās daļas aktīvo protestu vai liriskajām atmiņām. #space Tas drīzāk jāuzskata par īstenības reālistisku skatījumu, rēķinoties ar cikla pirmās daļas traģisko iznākumu. Neatkarīgi no veikuma un ieceru lieluma šķiršanās no šīs dzīves ir neizbēgama. 

Tādēļ fināla izstrādājumā no jauna ielaužas naidīgais hromatiskais motīvs no simfonijas ievada — sava veida likteņa tēma, kas atgādina savu nemainīgo klātesamību, taču beidzot ir spiesta pakļauties dzīves trauksmainajai virzībai (tokātiskie tēli izstrādājumā). #space 

Kodā tā [tēma] skan mierīgi un bezspēcīgi. Arī zvanu skanējums vēl apliecina pirmās daļas traģisko iznākumu ar žanriskiem līdzekļiem; tie pēc būtības pieder pie primārajiem žanriem. Hromatiskā motīva pārnesums finālā un tā parādīšana jaunā kontekstā, jaunā kvalitātē norāda arī uz komponista tieksmi dot finālā iepriekšējo daļu muzikālās tēlainības vispārinājumu. Ja runājam par sekundārajiem žanriem, tad ar zināmām žanriskām izteiksmēm var mēģināt raksturot arī katru no cikla daļām kopumā un, kā jau minējām sākumā, arī visu ciklu. 
Simfonijas pirmā daļa ar tas visai kontrastainajam tēlainības sfērām grūti pakļaujas viendabīgam žanriskām raksturojumam, taču daļas pamata nenoliedzami ir skaudra maršveidība, ko vēl iekrāso elēģisks balādiskums. 

Cikla otrajā daļā minētā žanriskā ievirze gūst tālāku attīstību, padziļinās. #space 

Te elēģiskais balādiskums it kā pārgājis uz kustību organizētājiem sekundārajiem žanriem. #space Tā rezultātā pirmās tēmas izklāstu uztveram kā sēru procesiju, tātad sēru maršu (ar to sasaucas arī vidusposmā pasakalja), bet episkās sfēras balādiskumu tagad nomaina liriski tēli elēģiskajā ārijā un sēru rakstura posmā. Tātad kopumā žanriskā ievirze simfonijas otrajā daļā pārslēgusies no epikas uz liriku, kas savukārt atspoguļojas arī ar kustību saistītajos žanros. 

Trešās daļas tokātiskā motorika arī izriet no priekšējo daļu kustību organizētājiem žanriem, taču vienlaikus nostājas dialektiskā pretpolā iepriekšējo daļu skaudri traģiskajai ievirzei un izteicas vētrainā protestā, ko tikai vēl padziļina vidusposmā dejiskā plastika. #space 

Fināla malējo posmu it kā objektīvās pārdomas tomēr atgriež muzikālo tēlainību lirisko žanru sfērā, zvanu skaņas atgādina visas koncepcijas traģisko iznākumu, bet vidusposmā trauksme ir sava veida perpetuum mobile (dzīve rit tālāk). #space 

Tādējādi savdabīgais fināls veido skumju ainavu (diezgan reta žanriskā ievirze finālā!), kas iegūst spēcīgu iekšējo dinamiku vidusposmā trauksmainā rakstura dēļ. #space 

Jāņa Ivanova Vienpadsmito simfoniju no žanra viedokļa varētu salīdzināt ar monumentālu, liriski dramatisku poēmu, kas brīžiem robežojas ar traģismu. Jo dziļākas un traģiskākas ir izjūtas, jo skaudrāk tās disciplinē autors, pat aizņemoties žanriskos izteiksmes līdzekļus no sfēras, kas pieder kustību organizācijai. #space

Romualda Kalsona Pirmās simfonijas īpatā muzikālā dramaturģija, individualizētā instrumentācija, polifonijas bagātība liecina par ieceres vērienīgumu. Tās koncepcija arī ir traģiska, taču četrdaļīgā cikla muzikālās dramaturģijas žanriskā ievirze ir krasi atšķirīga no Jāņa Ivanova Vienpadsmitās simfonijas. Visai neparasts jau cikla daļu izkārtojums (lēna — ātra — lēna — ātra), kas atgādina G. Popova Otro simfoniju «Dzimtene». 

Skumju pārdomu pilna, vērojoša melodija vijolēs veido fugato tēmu, kas savas kontrastainās ritmikas dēļ jo vairāk sasaucas ar pirmsklasicisma instrumentālajām formām, taču vienmērīgie akordu soļi orķestra basos un lēnais temps ļauj to pieskaitīt sēru marša žanram. Simfonijas pirmajā daļā — Lento — saklausām dziļi psiholoģisku vēstījumu. #space 

Viena aiz otras iestājas stīgu instrumentu balsis, muzikālo audumu papildina arfas, čelestas un citu instrumentu koloristiski dinamiskas nozīmes elementi. 

Tādējādi pirmā daļa sākas ar kustību organizētājiem žanriem, kas liecina par augstu traģisko izjūtu izpausmi jau simfonijas sākumā. Simfonijas pirmajā daļā — Lento — saklausām dziļi psiholoģisku vēstījumu. #space #upisgood

Flautu, vēlāk klarnešu duetā mūzikas kolorīts nedaudz noskaidrojas. Te īslaicīgi pavīd pastorāles žanra elements — plūstošais 12/8 metrs, koka pūšamo un stīgu instrumentu tembri (arī čelesta), salīdzinoši vairāk diatonikas melodikā, klusināts skanējums, kā arī skaidrāka, caurspīdīgāka faktūra. 
Vidusposmā atkal valda polifonas formas, tokātiska kustība ar sākuma tēmu jaunu metroritmisku transformāciju, sasniedzot dinamiski spriegu kulmināciju orķestra tutti. Daļas noslēgums vēl atgādina pirmās tēmas fugato veida izklāstu. Visa pirmās daļas konstrukcija it kā veido divkāršo fūgu ar atsevišķām ekspozīcijām, bet kopēju vidusposmu (kur abas tēmas kontrapunktiski savijas). Reprīzē-kodā pārstāvēta tikai pirmā tēma. 


Simfonijas otrā daļa — apjomā visietilpīgākā — ir visa cikla muzikālās dramaturģijas asākā smaile. #space 
Skerco aiztrauc kā dēmoniska auka. #reph

Vijoļu pasāžas, arfas glisando, surdinētu mežragu soļi, trompešu asi ritmizēti signāli, klarnešu un flautu svilpieni — visi šie orķestra skaņuraksta fenomeni aktīvā mijiedarbībā nomaina cits citu, atgādinot brīžiem pat kaleidoskopisku kadru maiņu, taču nemitīgi virzās uz intensitātes kāpinājumu. #space

Otrās daļas muzikālie tēli, apvienodamies sekundārajā žanrā skerco, turpina jau pirmajā daļā aizsākto kustību atspoguļotāju žanrisko līniju, kurā vēl iekļaujas primārais žanrs — instrumentālā signalizēšana — un daļēji pat skaņu iztēlojums. Trešā daļa ir neliela un veido zināmu atelpu pirms fināla. 

Stīgu instrumentu emocionāli piesātinātais dziedājums balstās skaudru harmoniju kolorītā. #space 

Skaņu raksta grafiskā ievirze palīdzējusi muzikālajiem tēliem veidoties emocionāli piesātinātiem un spirgtiem. Neizpaliek arī komponista rokrakstam īpatie 
jūtu uzliesmojumi un liroepiskās atklāsmes, kas ievērojami bagātina un vienlaikus līdzsvaro partitūras brīžiem pārāk blīvo vai arī pārāk dzidro faktūru. Arī šīs daļas pamatā ir sākotnējā tēma, kas tagad līganā 9/8 metrā ieguvusi plūstošu vijīgumu, 

taču skaudrais harmoniskais kolorīts un Andantino temps šīs daļas žanrisko piederību novirza uz žanru meditācija. #space 

Tātad arī trešajā daļā turpinās lirisko žanru sfēra. 
Fināls ir visa cikla muzikālās dramaturģijas traģiskais atrisinājums. Deklamatoriskās tēmas skarbo rečitāciju stīgu kvintetā jūtami ietekmē nervozi satrauktās ritmiskās figūras pavadošajās balsīs (metāla pūšamie instrumenti).

Atkārtojoties tēma veido enerģisku, vitālu muzikālo tēlu, taču orķestra basos ielaužas asi, dzelžaini ritmi, kas sasaucas ar tradicionālajām likteņtēmām (Bēthovens, Čaikovskis) un atbalsojas apslāpētos timpānu sitienos. #space 

Vidusposmā plašo fugato iezīmē episka dziesmas tēma. 
Fināla otrajā daļā dzirdam skaudru sēru mūziku trompešu un bazūņu «korī». Procesija virzās lēni, smagos soļos. 

Izskan vēl spēcīgu emociju un cildenas apgarotības pilns stīgu instrumentu dziedājums no cikla trešās daļas. #space 

Groteskas faktūras iezīmētiem kora tēmas izklāstiem seko atgriešanās pie fināla ekspozīcijas tematisma. 

Simfonijas beigu posmā veidojas dramatiski skaudra apoteoze, kur vairākkārtējā palielinājumā trompetēs un bazūnēs uz draudīgu timpānu ritmu fona izskan simfonijas pirmās daļas tēma. #space 

Apoteozes beigās atkal ieslēdzas sēru marša ritmi, tā ietverot visu sacerējumu un vēlreiz kāpinot traģisko izjūtu intensitāti. #space
Žanrisko asociāciju ziņā fināls ir sevišķi iespaidīgs. Uz visa fināla sēru marša pamatfona uzslāņojas pat tādi primārie žanri kā deklamācija un instrumentālā signalizēšana. #space

Visai krasi iezīmējas arī atsevišķo daļu žanriskās īpatnības. Cikla malējās daļas raksturo sēru marša traģiskās izjūtas, ko pirmajā daļā iekrāso pastorāles mierīgais vērojums, tātad liriskās izteiksmības elementi, bet finālā — deklamatoriski un signālveida elementi, kuri liecina par muzikālās tēlainības zināmu objektivizēšanos, jo tie pieder episkajiem žanriem, taču te pārstāvēta arī skumju aizlauzta dziesma. 
Ļoti asā kontrastā ar malējām daļām veidotas cikla vidējās daļas — tokātiskais skerco, kas zināmā mērā izpilda arī sonātes allegro funkciju, un lēnās daļas meditācija. No sacītā redzam, ka cikla vidējās daļās noteicošā loma pieder sekundārajiem žanriem, bet malējās daļās primārajiem žanriem, kaut gan instrumentālā signalizēšana sastopama arī otrajā daļā. 
Visu simfoniju kopumā varētu raksturot kā traģisku sēru maršu, kam filozofiskā vispārinājuma spēku piešķir skerco un meditācijas izraisītais konflikts. 

Arī Artūra Grīnupa Astotajā simfonijā risināta mūžīgā problēma — būt vai nebūt, dzīvības un nāves problēma; arī šā sacerējuma koncepcija ir traģiska, taču guvusi no iepriekšējo divu autoru darbiem atšķirīgu māksliniecisko īstenojumu, kas izteicas jau paša cikla organizācijā — ierasto četru daļu vietā tikai trīs, pie tam tās, līdzīgi R. Kalsona Pirmās simfonijas atsevišķām daļām, izpildāmas bez pārtraukuma. 
Pirmās daļas ievadtēma pēc būtības ir visas simfonijas pamatideja; tās intonācijas saklausām ne tikai pirmās daļas tēmās. 

Ārēji mierīgā, bet intonatīvi piesātinātā (ietvertas visas 12 skaņas) alta melodija (con sordino) izskan vēl flautās un veido atturīgu vēstījuma tēlu, kas arī ir šīs mūzikas galvenā žanriskā pazīme. #space

Enerģiskajā galvenajā partijā ievada tēma iegūst dramatiski saasinātu izteiksmi, kas atsevišķos aspektos (punktēti ritmi, alla breve metrs, vīrišķīgi noteikta melodiskā līnija, skarbs harmoniskais kolorīts) saskaras ar kustību organizētājiem žanriem — skaudrs gājiena solis. #gender

Blakus partijas tēma žanriski drīzāk tuvojas dziesmai — flautas klusināta melodija uz otro vijoļu pizzicato fona. #space

Taču te priekšplānā izvirzījušās klasiskās instrumentālās ārijas kontūras. #space

Izstrādājums daudzējādi sasaucas ar draudīgo maršveidīgumu D. Sostakoviča Septītās simfonijas pirmās daļas epizodē. 

Arī te galvenais attīstības virzītājs spēks ir ostinato veida pakāpeniska faktūras uzslāņošana, kas noved pie muzikālās tēlainības draudošas sabiezināšanās, kaut arī tematiskajam fragmentam (dažas frāzes no galvenās partijas) ir samērā maza loma attīstībā, tas it kā pārvietojas pa attīstības viļņu galotnēm. #space

Izstrādājuma kulminācija sakrīt ar stipri saīsinātās reprīzes sākumu, kur spēcīgi dramatizētās krāsās pēdējo reizi dzirdam galveno partiju. Pirmā daļa noslēdzas klusinātās pārdomās. 

Otrā daļa iecerēta kā fūgas un pasakaljas elementu savdabīga sintēze. Pamattēmas vijīgā melodija uz kontrapunktējošo pavadbalsu intonatīvi aktīvā fona iegūst reljefu attīstību. #space

Angļu raga tembrālās īpatnības, kā arī 9/8 mierīgais plūdums ļauj te runāt par sekundārā žanra pastorāles elementiem tēmas ekspozīcijas izklāstā, 

bet tēmas atkārtotie izklāsti pie variētas, dinamizētas faktūras priekšplānā tomēr izvirza jau pieminēto pasakaljas žanru, kaut arī viena no šīs senās dejas pamatpazīmēm — 3/4 metrs — nav saglabājusies. #space

Tomēr saglabājusies žanra otra pamatpazīme — formas veidošanas princips. Melodijas zināma diatonizēšanās (oboja) vidusposmā un šūpojošais barkarolas ritms pavadījuma balsīs (arfa) tomēr iezīmē pastorāles žanru, kas gan izpaužas visai īslaicīgi. 

Tādējādi gan pirmajā, gan otrajā daļā blakus kustību atspoguļotājiem žanriem nostājas liriskas izteiksmes (meditācija, ārija, pastorāle), bet paši kustību žanri orientēti uz sēri skaudriem muzikālajiem tēliem. #space

Finālā dramatiskās kolīzijas sasniedz vēl lielāku psiholoģisku saasinājumu. Sākotnēji fināls it kā pārtvēris otrās daļas pastorāles mūziku (līganais metrs — 6/8 , diatoniskais skaņu raksts), taču krasā tempa maiņa liek domāt par piederību tarantellai, bet ar būtisku piebildi, ka viena no šīs dejas žanra pamatpazīmēm —6/8 (vai precīzāk 12/8) metrs — ir kļuvusi par sekundārā žanra blakus pazīmi, tarantellas žanriskās īpašības ļoti spēcīgi transformē divi faktori: 

lineāri polifonās faktūras organizācija un neparasti brīvā tonāli funkcionālā organizācija, kas atvirza otrā plānā žanram piemītošo plastiku. #space

Minētie apstākļi veicina fināla dramatiskās izteiksmes visai grodu attīstību. Tomēr simfonijas noslēgumā dzirdam klusu, gaistošu apskaidrotību, varētu teikt, mierīgu vēstījumu, bet šādu noskaņu radikāli pārvērš sitamo instrumentu brīvās aleatoriskās improvizācijas, kas piešķir skanējumam īpatu nosacītību, liktenīgumu, atsauc atmiņā iepriekšējo daļu sēri skaudros mūzikas tēlus. Tik liels šoreiz izrādās primārā žanra instrumentālās signalizēšanas asociatīvās iedarbības spēks. 
Rezumējot Artūra Grīnupa Astotās simfonijas atsevišķo daļu žanrisko ievirzi, vispirms jāpasvītro autora radītais muzikālās tēlainības žanriskā ziņā abstrahētais veidols. 

Un tomēr Simfonijas pirmo daļu varētu raksturot kā traģisku pārdomu pilnu, skaudru maršveidību. #space

Otrajā daļā valda pastorālas lirikas iezīmēta pasakalja, kas arī vedina uz atturīgu skumju izjūtām. Visgrūtāk žanriskās asociācijas rezumēt finālā, jo tarantella, meditācija un «signalizācija» savā starpā visai attāli žanri. #space levērojot visu minēto žanru transformāciju un to galveno pazīmju atvirzīšanu, finālu lietderīgāk būtu rezumēt kā sekundāro žanru — grotesku skerco, kas, dabiski, izriet no visa iepriekš teiktā. Visas simfonijas māksliniecisko tēlu diezgan aptveroši raksturo žanrs traģisks vēstījums, kas pakļauj sev gan pirmās daļas skaudro maršveidību, gan arī fināla grotesko skerco. 
Un tā mūsu priekšā ir trīs krasi atšķirīgas koncepcijas, kas liecina ne tikai par dažādām iecerēm, bet (zinot šo autoru daiļradi visumā) arī par dažādām radošām personībām. 
Jāņa Ivanova Vienpadsmito simfoniju raksturojām kā traģisku poēmu, un patiešām no visiem pieminētajiem autoriem romantiskais poēmiskums visnoturīgāks ir Jāņa Ivanova dramatiski konfliktējošajā simfonismā. 

Simfonijas atsevišķo daļu žanriskā daudzveidība apstiprina otru Jāņa Ivanova muzikālās domāšanas īpatnību — muzikālās tēlainības asociatīvu konkrētību, satura ietilpīgumu. #space

Lirisko žanru un kustību atspoguļotāju žanrisko formu pārsvars izskaidro Jāņa Ivanova mākslas trešo īpatnību — emocionālo dzīvīgumu. Lirisko žanru atvirzīšana attīstības gaitā nosaka visas koncepcijas pakāpenisku objektivizēšanos, runā par īstenības izpētes formu no individuālā, konkrētā uz vispārējo. Romualda Kalsona Pirmā simfonija raksturota kā traģisks sēru maršs, kam filozofiska vispārinājuma spēku piešķir skerco un pārdomu žanra izraisītais konflikts. No visām trim traģiskajām simfonijām vistumšākās krāsas saklausām Romualda Kalsona mūzikā, kas vistuvākā primārajiem žanriem — kustību atspoguļotājiem kā dramatisko izjūtu pasvītrotājiem. Teiktais arī izriet no komponista simfoniskās daiļrades pirmā perioda psiholoģiski saasinātās, pat ekspresionistiskās ievirzes. 
Atsevišķo simfonijas daļu žanrisko asociāciju rezumējums ne tikai apstiprina primāro žanrisko pazīmju pārsvaru, bet atsedz arī otru Romualda Kalsona simfonisma īpatnību — ainaviski žanrisku iztēlojumu. Taču muzikālās tēlainības uztveres asociatīvo spilgtumu nosaka liriskās sfēras lielais īpatsvars (tā pārstāvēta visās daļās) un sēru marša raksturīgo pazīmju koncentrēšana malējās daļās. Nenoliedzot zināmu domas objektivizēšanos, liriski traģiskais tonuss, emocionāli tiešā izteiksme valda visā simfonijas ciklā. 

Artūra Grīnupa Astotā simfonija izvēlēto tēmu risina visaugstākajā žanriskajā abstrahijā, kas visai aptveroši raksturota kā traģisks vēstījums. #space

Tas pakļauj sev gan pirmās daļas skaudro maršveidību, gan arī fināla grotesko skerco. Šāda žanriskā ievirze sasaucas ar autoram piemītošo kritisko attieksmi pret īstenību, mūžīgo neapmierinātību, kas brīžiem robežojas ar ironiju un pat traģiskiem vaibstiem viņa liriski dramatiskajā simfonismā. Atsevišķo daļu žanriski asociatīvais saturs pārliecinoši parāda, ka arī te visai būtiski izteicas Artūra Grīnupa simfonisma otra īpatnība — episki vērojošas izteiksmes lielais īpatsvars, kas mazina vietām sastopamo dramatismu un emocionālo kvēli. 

Tādēļ arī Artūra Grīnupa simfonijas traģika ir zināmā mērā episka, it kā ar nolūku distancēta, vēstī par autora pārdzīvojumiem, bet necenšas tos izraisīt klausītājā. #space

Varbūt te skaidrojums autora pēdējo gadu tieksmei uz neoklasicismu. Tādējādi iepriekš minētajos skaņdarbos liriski dramatiskais, monoloģiskais simfonisms ieguvis trīs paveidus. Vistiešāk tas izteicas Romualda Kalsona psiholoģiski dramatiskajā Pirmajā simfonijā, veido liriski episku atvirzi Artūra Grīnupa Astotajā simfonijā, tomēr paliekot dramatiska simfonisma ietvaros, un izaug līdz dramatiski konfliktējošam simfonismam Jāņa Ivanova Vienpadsmitajā simfonijā. Tādēļ arī Romualda Kalsona simfonijā pārsvarā liriskie žanri, Artūra Grīnupa Astotajā — episkie žanri, bet Jāņa Ivanova Vienpadsmitajā simfonijā priekšplānā izvirzās lirisko un episko žanru pretstatījums kustību atspoguļotājiem žanriem, kas arī nosaka neparasti augsto žanrisko kontrastu koncentrāciju simfonijā. #space

46 “Latviešu Mūzika” nr. 11 (1974) | E. Jofe
Elhonons Jofe 
PAR ĀDOLFA SKULTES SIMFONISMU 
Ā. Skulte ir viens no vadošiem latviešu padomju mūzikas meistariem, kura jaunrade jau vairākus gadu desmitus lielā mērā nosaka latviešu padomju mūzikas sasniegumus un līmeni. Līdz šim diemžēl mūsu muzikoloģija vēl ļoti maz ir pievērsusies Ā. Skultes jaunrades pētīšanai. 
Šī raksta autors akcentē savu uzmanību uz Ā. Skultes simfonisma atsevišķām mūzikas dramaturģijas problēmām, līdztekus skarot arī dažus komponista jaunrades estētiskos un tehnoloģiskos jautājumus. 
Ā. Skultes četras simfonijas koncentrē sevī visas skaņraža stila raksturīgās īpašības, visu, kas savaldzina klausītājus mūsu meistara daudzveidīgajā jaunradē. #space Ā. Skultes mākslas estētika, viņa radošais rokraksts izriet vispirms no komponista gaišā un optimistiskā pasaules uzskata, no viņa harmoniskās dzīves uztveres. Tāpēc viņa mūzika izceļas ar savu spilgto optimismu un dzīvi apliecinošo ievirzi. 
Ā. Skultes mūzikas tēli ir vienmēr cieši saistīti ar reālo dzīves īstenību, ar konkrētām dzīves parādībām, notikumiem un ainām, tas nosaka viņa mūzikas publicistisko skanējumu. Komponista iztēlē reālās dzīves konkrētie redzes iespaidi izkristalizējas, izzūd sīkās detaļas, viss maznozīmīgais. Tā rodas Ā. Skultes mūzikas romantiski pacilātais un cēlais skanējums. 
Gandrīz visa A. Skultes instrumentālā mūzika ir programmatiska, bet tikai retos gadījumos šī programma ir literāri pasludināta, piemēram, simfoniskajā poēmā «Viļņi», Pirmajā simfonijā, simfoniskajās svītās no mūzikas kinofilmām un teātra uzvedumiem, kur mūzikas tēli ir cieši saistīti ar kinokadriem vai skatuvisko darbību, baletu mūzikas svītās. 

Biežāk autors iztiek ar programmatiska nosaukuma piešķiršanu darbam, kurš ievirza klausītāja iztēli konkrētā gultnē, bet tajā pašā laikā ļauj mūzikas tēliem palikt daudznozīmīgiem, atstāj viņiem plašu atšifrēšanas amplitūdu nosaukuma nospraustajās robežās, piemēram, Trešajā («Kosmiskajā»), Ceturtajā («Jaunatnes») simfonijā, «Horeogrāfiskajā poēmā», daudzajās instrumentālajās miniatūrās utt. #space

Bet arī, piemēram, klavieru sonātēs, stīgu kvartetā un citos darbos, kur nav programmatiska nosaukuma, mūzikas tēlu reljefā gleznainība nemaldīgi liek saskatīt darba apslēpto programmu. Bieži, runājot par A. Skultes mūziku, tiek atzīmēts tās neparastais daudzkrāsainais krāšņums un krāsu sulīgums. Te jāatzīmē Ā. Skultes mūziķa talanta svarīga īpatnība: viņš no dabas ir apdāvināts ar absolūto krāsu dzirdi — kad katra atsevišķa skaņa jeb tonalitāte asociējas ar konkrētu krāsu (sinopsija). Šāda dzirde nereti sastopama mūziķiem, bet Ā. Skultem tā ir ļoti spilgti izteikta. Sinopsiskās asociācijas izpaužas vienmēr ļoti individuāli. Mūziķiem, kam ir šī krāsu dzirde, krāsu asociācijas jeb sinopsiskās tabulas ir dažādas. Viena no Ā. Skultes sinopsiskās tabulas īpatnībām ir pelēkas krāsas toņu un pustoņu lielais īpatsvars (re — pelēks, la — sudrabots, si — pelēki brūns u. c.), kam, liekas, ir ciešs sakars ar mūsu ziemeļnieciskās dabas krāsu gammu. 
Tāpat pastāv visciešākās saites starp A. Skultes skaņdarbu tonalitātēm, tonālajiem plāniem un tonālo attīstību un viņa sinopsiskajiem priekšstatiem, kaut arī tas radošajā procesā izpaužas galvenokārt neapzināti. Tāpēc A. Skultes skaņdarbu tonālu attiecību sīka analīze ar komponista sinopsiskās tabulas palīdzību ir ļoti interesanta. 

Krāsām bagātā domāšana, dabiski, lika Ā. Skultem jau no pirmajiem soļiem pievērsties simfoniskajam orķestrim ar tā neizsmeļamo krāsu paletes bagātību. #space

Viens no pirmajiem Ā. Skultes skaņdarbiem bija simfoniskā poēma «Viļņi» (1935), kurā jaunais komponists uzreiz demonstrēja atzīstamu, izdomā bagātu instrumentācijas māku. Ā. Skultes simfoniskajai mūzikai ir raksturīgs plašs episkums. Te svarīga vieta pieder dabas krāšņumam un tās ciešajām saitēm ar cilvēku, ar tautu. Jāpiebilst, ka A, Skultes mūzikai bieži ir spilgti izteikta nacionāla nokrāsa un tanī tiek pasvītroti laikmetīgie vaibsti, sabiedriski aktuāla tematika. 
Šīs īpašības ir raksturīgas ne tikai komponista simfoniskajai mūzikai, bet visai jaunradei. Simfonisms raksturo visu komponista mūzikas stilu un spilgti izpaužas arī gandrīz visu viņa žanru darbos. Jau vienā no pirmajiem skaņdarbiem — stīgu kvartetā Sol mažorā (1935) — komponists cenšas panākt mūzikas tēlu plašu attīstību, ar tematiskām un ritma intonatīvām saitēm apvienojot visas cikla daļas. 
Plaša simfoniska attīstība raksturo Ā. Skultes baleta mūziku. Baleta «Brīvības sakta» pirmā redakcija bija iecerēta kā balets simfonija, plaši izvērsts četrdaļīgs simfonisks cikls, kura pirmajai daļai — baleta ekspozīcijai bija sonātes formas iezīmes. Daudzveidīgā un pārdomātā baleta tematiskā attīstība balstās uz plašu vadmotīvu sistēmas pamata. Pirmo baleta redakciju raksturoja vienota caurviju attīstība, bez dalīšanās atsevišķos numuros. Plaša simfoniska attīstība raksturo arī otru Ā. Skultes baletu «Negaiss pavasarī». Arī te visu vieno izvērsta vadmotīvu sistēma. Baleta centrā komponists veido lielu, patstāvīgu simfonisko gleznu — baletu baletā. Simfoniski vienotu un dinamizētu karnevāla ainu Kubā veido baleta fināls, kur vairākas dažāda rakstura dejas dabiski iekļaujas vispārējā mūzikas attīstībā un noved līdz baleta dramatiskajai kulminācijai. 
Izvērsta simfoniskā attīstība, tematiskā vienotība ir A. Skultes kino un teātra mūzikas pamatā. Uz šīs mūzikas pamata izveidotās simfoniskās svītas — «Rainis», «Rita», «Latviešu strēlnieka stāsts», «Princese Gundega un Karalis Brusubārda» — dzīvo aktīvu koncertdzīvi. 
Simfoniskās attīstības principi raksturo arī Ā. Skultes vokālos darbus. Katra kantāte — «Rīga» (sonātes forma ar epizodi izstrādājuma vietā un kodu), «Mums viena partija» (izvērsta trīsdaļīga forma ar sonātes formas iezīmēm) un «Atbalss» (plaši izvērsta trīsdaļīga forma ar brīvas balādes tipa attīstības momentiem) — iezīmējas ar tematiskā materiāla intonatīvu vienotību, intensīvu un dinamisku liela vēriena attīstību. Līdzīgi var raksturot arī viņa labākās a cappella kora dziesmas: «Meži šalc», «Varoņi nemirst», «Nezināmie karavīri», «Kā guļ bērni», «Jūrai» u. c. 
Visskaidrāk un visspilgtāk A. Skultes simfonisma raksturīgās īpašības izpaužas komponista četrās simfonijās. 
Tāpat kā visa Ā. Skultes instrumentālā mūzika, viņa četras simfonijas ir programmatiskas, rakstītas par dažādām atšķirīgām tēmām. 

Tādēļ katrai savai simfonijai komponists atradis īpašu dramaturģisko izveidu, arhitektonisko uzbūvi, īpašu sonātes simfoniskā cikla struktūru un traktējumu. #space

Dažādi komponists katrā no šīm simfonijām izmanto žanra elementus, ilustratīvi iztēlojošos paņēmienus. Tajā pašā laikā visās Ā. Skultes simfonijās sastopami kopīgi dramaturģiski paņēmieni un stila elementi, kurus varam uzskatīt par raksturīgiem komponista simfonismam. 
Īsumā aplūkosim Ā. Skultes četru simfoniju ieceres un detalizētāk ieskatīsimies komponista Ceturtajā simfonijā, kurā sevišķi spilgti izpaužas vairākas viņa mūzikas stilam raksturīgas īpašības. 
Pirmā simfonija «Par mieru» fa minorā ir plaši tverts monumentāls skaņdarbs, kurā visas četras daļas pakļautas vienas idejas konsekventai atklāsmei — tautu cīņai par mieru. Komponists sniedzis simfonijas detalizētu literāru programmu, kurā atšifrē muzikālo tēlu idejisko saturu. Simfoniskā cikla dramaturģija Pirmajā simfonijā balstās uz divu galveno elementu attiecībām: dramatiski filozofiski vispārinātu un gleznieciski žanrisku. Pirmais dominē cikla malējās, otrais — cikla vidusdaļās. Cikla malējās daļas pauž darba galveno saturu. Tur risinās simfonijas pamata konflikts starp miera spēkiem un kara draudiem. 

Malējās daļas ir darba dramaturģiskie mezgli, kuru nozīmi komponists pasvītro, veidojot tematiskas arkas starp tām. #space

Gleznieciski žanriskās simfonijas vidusdaļas it kā tieši nepiedalās galvenās problēmas risināšanā, bet sniedz zināmu psiholoģisku atslodzi. 
Otrā Ā. Skultes simfonija «Ave, sol!» (1959) ir visādā ziņā ļoti atšķirīga no Pirmās. Tā ir simfonija korim, solistiem (soprāns un tenors) un lielam simfoniskam orķestrim ar Tautas dzejnieka Raiņa poēmas «Ave, sol!» dzejas tekstu. Savā laikā daudzi kritiķi iebilda pret šī skaņdarba nosaukumu «Simfonija», uzskatot to par kantāti jeb oratoriju. 

J. Raiņa poēma — filozofiski dziļš, dramatiski piesātināts darbs. #space

Poēmas tēli ir simboliski dziļi.  #space

Saule šeit personificē cilvēka tieksmi uz laimi un brīvību. Trīs poēmas daļās — «Agra gaita», «Ziedu svētki» un «Vēla rieta» — atveidoti trīs gadalaiki: agrs pavasaris, vasara, vēls rudens, pārnestā nozīmē attēlojot 1905. gada revolūcijas attīstību. 
lemiesojot mūzikā poēmas dzejas tekstu, komponistam vajadzēja risināt īpašu uzdevumu — saskaņot un apvienot poēmas dramaturģiju ar simfonijas žanram specifiskiem dramaturģiskiem principiem. Šis uzdevums izrādījās ļoti sarežģīts, un ne visur tas komponistam izdevās. 
Poēmas pamatdoma attīstās vienā nepārtrauktā līnijā. Lai saglabātu poēmas dramaturģisko līniju, komponistam vajadzēja atteikties no dažiem svarīgiem mūzikas dramaturģijas pamata principiem. Tas vispirms negatīvi iespaidoja simfoniju kā ciklisku skaņdarbu. Visas trīs daļas izvērsās pārāk plašas un maz kontrastējošas. 

Katras daļas attīstības pamatā ir tumšo un gaišo spēku iekšējais kontrasts. #space

Tajā pašā laikā arī šajā darbā savdabīgi izpaužas Ā. Skultes nemainīgā tiekšanās pēc mūzikas formas skaidrības un groduma, kam viņa darbos ir liela estētiska nozīme. Pilnīgi savādāk komponists iecerēja savu nākošo — Trešo «Kosmisko» simfoniju (1962). Atšķirīga ir arī tās dramaturģija un forma. Skaņdarbam komponists nedod literāru programmu. Tā tiek atklāta tikai nosaukumā. Autors šajā darbā izmanto dažādus iztēlojošas, ilustratīvas mūzikas paņēmienus, ar tiem rosinot pilnīgi konkrētus dzirdes priekšstatus. Rezultātā radīts vairāk vai mazāk patstāvīgu, kontrastējošu epizožu virknējums, forma, kurai autors piešķīris sonātes simfonijas cikla iezīmes. 
Ceturtajā «Jaunatnes» simfonijā (1965) Ā. Skulte atgriezies pie tradicionālā četrdaļīgā sonātes simfonijas cikla. Šis skaņdarbs, tāpat kā iepriekšējais, ir programmatisks. Programma ir izteikta darba nosaukumā. Taču programmas iecere ir ietverta daudz vispārinošāk nekā «Kosmiskajā» simfonijā. Ceturtā simfonija ir viens no gaišākajiem un krāšņākajiem Ā. Skultes skaņdarbiem. Krāsas šajā simfonijā ir daudz dzidrākas, skaidrākas un arī daudz vairāk kontrastējošas. 

Tas attiecas uz intonatīvo un harmonisko valodu, instrumentāciju un formas arhitektoniku. #space

Galvenais dramaturģiskais kontrasts šajā simfonijā veidojas starp divām vadošām attīstības līnijām — romantiski lirisko un aktīvi darbīgo tēlu loku. Attīstības procesā ievērojami pārveidojas aktīvi darbīgā tēlu sfēra — no sasprindzinātas enerģijas pirmās daļas galvenajā partijā caur tokātisku skerco līdz gavilējošai līksmei simfonijas finālā. Pirmā daļa ir cikla dramaturģiskais un idejiskais centrs, kur skaņdarba pamatdoma izteikta sevišķi koncentrēti un reljefi. Pamatīgu un izvērstu attīstību iegūst abas simfonijas galvenās tēlu sfēras. Attīstība ir ietverta visai noapaļotā un pabeigtā sonātes formā. Pirmā daļa sākas ar plašu, lēnu ievadu (Andante), kas veidots vienkāršā trīsdaļīgā formā. 
levadu kā sonātes formas sastāvdaļu atkarībā no programmatiskās ieceres Ā. Skulte veido visās savās simfonijās. Dažāda ir ievadu emocionāli psiholoģiskā nozīme, struktūra. Pirmās simfonijas ievadam ir ilustratīvi iztēlojoša nozīme. 

Tā ir baisma klusuma un iekšēja nemiera pilna skaņu glezna. #space

Vienkāršiem līdzekļiem veidots individualizēts mūzikas tēls, kas pauž domu, kuru autors izklāsta savā literārajā paskaidrojumā: 
«Nakts .. . Lielajā dabas mierā jaušams kara baigums.» 
Šīs muzikālās gleznas pamatā ir komponista atmiņas par kādu aukstu ziemas nakti 1942. gadā. Viņš iet pa it kā izmirušu pilsētas nomales ielu. Kaut kur atskan šāvieni. Liekas, ka komponista paša soļi sala stingumā atskan kā pērkona grāvieni. Bet sirdī — smagums, nedrošība, uztraukums. #metonymy Aina veidota ar skopiem orķestra līdzekļiem: vijoļu flažoleti, altu un mežragu (con sordino) apslāpētas skaņas, arfas un čelestas oktāvas, ksilofona īsas tremolo replikas un šķīvja klusa šņākoņa. 

Uz šī fona skan čellu un kontrabasu draudošās un trauksmainās frāzes, kuru pamatā ir pamazinātās kvartas intonācijas. #space

levada muzikālā glezna ir kā atbalsta punkts visai turpmākajai simfonijas attīstībai. #space

No ievada kā protests izaug aktīvā galvenās partijas pirmā tēma. #space

Otrās simfonijas ievads veidots vienkāršā trīsdaļīgā formā un balstās uz diviem pirmās daļas tematiskajiem materiāliem, kuri ietver sevī šīs daļas pamata kontrastu un galveno ideju — tumšo un gaišo spēku attiecības. #space

levada malējās daļas balstās uz reprīzes noslēguma partijas poētiski siltās tēmas materiāla friģiskajā re diez minorā, kur teksts pauž domu: 
«Siltie stari siltiem viļņiem viešas lēni 
izkaltušas, izmērdētas 
ļaužu sirdis. Lai tie celtos līdz ar sauli, 
aizrauti uz lielo dzīvi.» 

Vidusdaļas pamata ir galvenās partijas draudoša un smagi, lēni kāpjošā tēma, kas pauž tumsas ideju: #space

«Zems un smacīgs līdzi būdai Ir tas gars, kas būdā mājo.» 
Trešās simfonijas ievads ir īss un koncentrēts. Tas [ievads] izklāsta vienu no simfonijas galvenajām tēmām — «Meklējošas domas tēmu» (L. Krasinskas termins), pasvītroti nenoturīgu, ar jautājuma intonācijām un pretvirzienu divbalsību. #space Šai tēmai ir svarīga dramaturģiska nozīme visā simfonijas attīstībā. Tā pārveidotā veidā bieži parādās simfonijas dramaturģiski svarīgākajās vietās, iegūstot it kā skaņdarba epigrāfa nozīmi. Ceturtās simfonijas ievads atklāj episki nosvērtu, emocionāli atturīgu un romantiski cēlu, siltu un patīkamu noskaņu. levada tonalitāte — la minors — ir viena no iemīļotajām komponista tonalitātēm, veidojot liriski maigu ziemeļnieciskas dabas skaņu gleznu. Tā pēc Ā. Skultes sinopsiskās tabulas atbilst gaiši pelēkai, sudrabainai krāsai. 

Vienmērīgais trīsdaļīgais punktētais ritms ar melodijas kāpjošajām un krītošajām intonācijām atgādina jūras bangas. #space
Melodijas nesteidzīgā attīstība, pakāpeniskā virzība uz kulmināciju, ko sasniedz trīsdaļīgā perioda pēdējā teikumā, vienkāršā harmoniskā valoda ar latviešu tautas mūzikai raksturīgo skaņkārtu mainību (harmoniskā un dabiskā dominante), gandrīz līdz perioda beigām izturētais tonikas ērģeļpunkts, stīgu instrumentu un arfas orķestrālais izklāsts — tas viss rada episki nosvērtu, emocionāli atturīgu, siltu un cēlu noskaņu. Ar to klausītājs tiek ievadīts simfonijas romantiskās lirikas sfērā. 
levada trīsdaļīgās formas vidusposms noskaņā kontrastu neienes. 

Šeit galvenā loma ir mežragam, kura mierīgā, lēni augšup kāpjošā frāze ir kā tāls, romantisku ilgu pilns sauciens. #space

levada reprīze ir jau stipri dinamizēta. 

Arfas, altu un čellu pamata tēmai virsū uzslāņojas jūsmas pilns, plaši dziedošs vijoļu oktāvu un oboju kontrapunkts, kurš emocionāli kāpina noskaņu. #space

Šajā dinamizētajā reprīzē sasniegts stipri ietekmīgs emocionāls noskaņojums. Ar mi minora tonikas trīsskani noslēdzas pirmās daļas ievads, veidojot noapaļotu un noslēgtu epizodi. 

Ceturtās simfonijas ievadam ir īpatnēja arhitektoniska nozīme pirmās daļas konstrukcijā. #space

Ar ievada tēlu, nedaudz saīsinātu (bez emocionāli sakāpinātas reprīzes), arī noslēdzas simfonijas pirmā daļa, tādējādi veidojot visas daļas emocionāli nosvērtu, romantiski lirisku un episki vēstošu ierāmējumu un arhitektonisku noapaļotību, nobeigtību. #space

Ilgāk pakavējāmies pie Ā. Skultes simfoniju pirmo daļu ievadiem, lai vēlreiz uzsvērtu komponista simfonisma svarīgu īpatnību. 

Daudziem klasiķiem un arī dažiem mūsdienu komponistiem simfoniķiem gandrīz visas simfonijas ir kādas vienas arhitektoniskas formulas varianti, taču Ā. Skulte katrai savai simfonijai meklē sonātes simfoniskā cikla elementu jaunu traktējumu un citu — atšķirīgu dramaturģiju. #space

Sonātes formas galveno partiju problēma Ā. Skultes simfonismā ir visai savdabīga. 
Daudzu Ā. Skultes skaņdarbu sonātes formās galvenās partijas sastāv no divām dažāda rakstura tēmām. 

Tām bieži ir svarīga loma sonātes allegro dramaturģijā, jo tas nereti mīkstina kontrastu starp galveno un blakus partiju un tādējādi ievada attīstību mierīgākā, nosvērtākā gultnē. #space

Krasi kontrasti, kuri veido asus, dramatiskus konfliktus, Ā. Skultes episkajam simfonismam nav raksturīgi. 

Viņa darbos kontrastējošie tēli uztverami drīzāk kā salīdzinoša blakus nostatīšana, kur parādību būtību atklāj tēlu iekšējās saites, viņu savstarpējā atkarība 
(piemēram, Pirmajā simfonijā «Par mieru». Pēc galvenās partijas aktīvās pirmās tēmas melodiski elastīgākā, patētiski heroiskā otrā tēma it kā veido tiltu no motoriski aktīvās pirmās tēmas uz liriski dziedošo blakus partiju.) #space

Divu tēmu galvenās partijas ir arī Otrajā simfonijā «Ave, sol!» un Trešajā «Kosmiskajā» simfonijā, taču tām ir cita dramaturģiska nozīme — tās papildina viena otru. Sonātes formas galvenā partija Ā. Skultes Ceturtajā simfonijā ir dažādos aspektos atšķirīga no citām simfonijām un atklāj jaunu svarīgu lappusi komponista simfoniskajā dramaturģijā. 

Simfonijas caurviju dramaturģijā galvenā partija ievada vīrišķīgi spraigu un enerģijas pilnu tēlu attīstību. #space

Galvenās partijas tēls, izveidots trīsdaļīgā formā ar maz kontrastējošu vidusdaļu, pirmās daļas dramaturģijā veido neparasti asu kontrastu. 

Šis tēls kontrastē iepriekšējam ievada un sekojošam blakus partijas tēlam ar savu ātro tempu (Allegro), asi ritmizēto mazurkas ritmu, straujo pulsu, simetrisko melodijas uzbūvi, asi disonējošu, sasprindzinātu un tonāli nenoturīgu harmonisko valodu un paasu orķestrālo ietērpu, kur vadošā loma ir koka pūšamajiem instrumentiem (fagotiem un klarnetēm).  #space

Sevišķi svarīga nozīme šī savdabīgā un kontrastējošā tēla veidošanā ir harmonijai, kura balstās uz visradikālākajiem Ā. Skultes lietotiem izteiksmes līdzekļiem, iekļaujoties diahromatiskajā sistēmā (L. Kārkliņa termins). #space

Galvenās partijas izklāsts pamatā ir divbalsīgs, un tonālais centrs — mi minors — ir skaidri jūtams, kaut ari autors cenšas nobeiguma tonisko akordu atstāt bez tercas. #space

Komponists brīvi lieto paaugstinātas un pazeminātas pakāpes — I, IV, V un citas, radot uz tām galvenokārt lielo tercu virknes, tā pasvītrojot mūzikas vīrišķīgo, mažorīgo skanējumu. #space

Ā. Skultes mūzikā diahromatiskās sistēmas paņēmieni ir izveidojušies pakāpeniski, harmoniskās valodas evolūcijas rezultātā. 
Ja ieskatāmies mazliet šīs evolūcijas procesā, tad redzam, ka harmonijai — šim spēcīgajam izteiksmes līdzeklim — A. Skulte ir veltījis vislielāko uzmanību. Tas [harmonija] ir viens no visspilgtākajiem komponista mūzikas valodas elementiem. 

Pamatā A. Skultes harmoniskā valoda balstās uz skaidru diatoniku un funkcionālu loģiku. #space

Bet tas ir tikai pamats jaunu harmonisku krāsu meklējumiem. 

Jau simfoniskajā tēlojuma «Viļņi» krāšņa un kupla impresionistiska harmonija bieži vien balstās uz polifunkcionāliem pamatiem. #space

Tā, piemēram, šīs poēmas sākums veidots uz doriskā sol diez minora tonikas, subdominantes un dominantes polifunkcionāla savienojuma, kas rada maigi disonējošu, smalki poētisku noskaņu. 

Līdzīgiem mērķiem kalpo bieži izmantotie polifunkcionālī skanošie akordi — no sākuma tie bija vairāku tercu uzslāņojumi, bet vēlāk, sākot apmēram ar Otro simfoniju, bieži sāk parādīties kvartu uzslāņojumi, kuriem ir dziļāks, akustiski plašāks, bet emocionāli atturīgāks un aukstāks skanējums ar episki vēstošu nokrāsu. #space

Polifunkcionālās harmoniskās saskaņas, kas dažkārt veido arī politonālas epizodes, bieži vien rodas ar ērģeļpunktu palīdzību, ko A. Skulte labprāt izmanto ne tikai formas konstruēšanas svarīgos momentos — saistījuma epizodēs ar pirmsikta funkcijām —, bet nereti arī tematiskā materiāla eksponēšanas momentos. 

Ērģeļpunkti ar savu emocionālo divplānīgumu tēlam bieži piešķir ietilpīgumu un apjoma plašumu. #space

Raksturojot negatīvus tēlus, A. Skulte jau baletā «Brīvības sakta» lietoja asi disonējošas, politonālas harmonijas (piemēram, Barona tēls tika raksturots ar politonālu vadharmoniju, kura sastāv no diviem dominantseptakordiem tritona attiecībās). 
Politonālas epizodes dažkārt izveidotas mūzikas dramatiskās attīstības kulminācijās, piemēram, Ā. Skultes Pirmās simfonijas finālā, bet kā koloristiskas krāsas paņēmiens vēl agrāk — mūzikā A. Brigaderes lugai «Princese Gundega un karalis Brusubārda». 

Sevišķi svarīga loma Ā. Skultes harmoniskās valodas attīstībā ir dažādu seno skaņkārtu (uz kurām balstās arī latviešu tautas mūzika) konsekventai izmantošanai — eoliskās, lidiskās, miksolidiskās, doriskās, retāk friģiskās. #space

Izmantojot kādu seno skaņkārtu, komponists izceļ tās raksturīgās iezīmes arī harmonijā. Tā viņš vērš uzmanību, piemēram, uz eolisko un miksolidisko septīto pakāpi, uz lidisko ceturto, dorisko sesto utt. Senās skaņkārtas A. Skulte mīl izmantot visai brīvi, apvienojot dažādu skaņkārtu elementus un tā veidojot maiņu skaņkārtas, kā arī dažādi tās kolorējot. Tas dod viņam iespējas iegūt daudz un dažādas harmoniskās un arī melodiskās krāsas. Piemēram, simfoniskās poēmas «Viļņi» galvenajā tēmā komponists izmanto dorisko, arī eolisko sesto pakāpi, Dzīru dziesmā no mūzikas «Princesei Gundegai» komponists iekrāso Do mažoru ar lidisku ceturto un miksolidisku septīto pakāpi, veidojot mažoru trīsskaņu saskaņas. Ā. Skultes paletē mažora saskaņām ir īpašs īpatsvars. Komponists rada veselus mūzikas posmus, balstītus vienīgi uz mažora saskaņām, piemēram, Otrās simfonijas pirmās daļas kodā. 
Vēlākajos darbos komponists arvien brīvāk izmanto dažu seno skaņkārtu elementus, kas ļauj viņam veidot visdažādākās harmoniskās secības. 
Ta pakāpeniski komponists nonāca pie diahromatiskas sistēmas. Tās elementi vispirms parādījās viņa Trešās «Kosmiskās» simfonijas atsevišķos posmos, tālāk visai plaši arī Ceturtajā simfonijā un baletā «Negaiss pavasari», kā arī citur. Ar gadiem Ā. Skultes harmoniskā valoda manāmi attīstījusies, bagātinājusies ar jauniem laikmetīgiem elementiem. Atkarībā no dramaturģiskās ieceres un skaņdarba satura harmonijas brīžiem ir vienkāršas un diatoniskas, brīžiem gleznaini smalkas vai dekoratīvi krāšņas, [harmonijas] brīžiem asas, skarbas. Dažādu harmonijas veidu pretstatīšanu redzam arī Ceturtās simfonijas ekspozīcijā. Tāpēc kontrasts starp ievadu un galvenās partijas pamattēmu Ā. Skultes Ceturtās simfonijas ekspozīcijā skan nepierasti asi un ir pilnīgi negaidīts — kas ir jaunums komponista mūzikā, viņa simfonisma dramaturģijā. 

Un tomēr arī te komponists izmanto galvenās partijas vidusposmā materiālu (kas, kaut arī ir ieturēts ātrā allegro tempā, attīstās vienmērīgā ceturtdaļu ritmā ar pakāpeniski kāpjošu un krītošu melodisko līniju), lai mīkstinātu kontrastu starp ievada un galvenās partijas tēliem, radītu emocionālo tiltu, saiti starp asi kontrastējošajām formas sastāvdaļām. #space

Šo svarīgo dramaturģisko funkciju galvenās partijas vidusposmā materiāls pirmās daļas arhitektoniskā veidojumā izpilda visai bieži, atkārtojoties gandrīz visos formas attīstības svarīgākajos momentos. #space

Saistījuma partijas Ā. Skultes sonātes formās parasti neienes jaunu tematisko materiālu. #space

Tās ir koncentrēti īsas, dramaturģiski tām ir tiešas pārgāju funkcijas no galvenās uz blakus partiju. Bieži vien saistījuma partijas nozīmīgu lomu gūst harmoniskā kolorēšana. Tāda ir arī Ceturtās simfonijas saistījuma partija. 

A. Skultes simfoniju blakus partijas parasti neveido krasu pagriezienu ekspozīcijas tēlu lokā. #space

Tās [blakus partijas] papildina iepriekšējo izklāstu un atklāj jaunu tēlu šķautni. Sekojot klasiskām tradīcijām, komponista blakus partijas ir liriskas. Tajā pašā laikā visās simfonijās blakus partiju tēli ir visai atšķirīgi ar savu noskaņu, attīstību, formu utt. Pirmajā simfonijā blakus partija pauž sāpju pilnas jūtas. #space

Tēmas melodiskais zīmējums piesātināts ar nopūtu intonācijām (krītošiem sekundu gājieniem). #space

Tā attīstās sekvenčveidīgi, lieliem viļņiem, sasniedzot spēcīgus emocionālus kāpinājumus. #space

Otrajā simfonijā blakus partija uzticēta solobalsij — tenoram ar orķestri. Tēma ir liriski gaiša, pat rotaļīga, tautas dziesmas garā (lidiskais Fa diez mažors). Trešās simfonijas blakus partija veido liriski gaišu un romantiski sapņainu tēlu. Ceturtās simfonijas dziedoši plašā blakus partija emocionāli ir ieturēta liriski episkā un romantiski pacilātā noskaņā. 

Tāpat kā ekspozīcijas iepriekšējās sastāvdaļas, tā ir plaši izvērsta un arhitektoniski noapaļota, veidota trīsdaļīgā formā ar tematiski patstāvīgu vidusdaļu. #space

Ā. Skultes mūzikas stila īpatnības visskaidrāk izpaužas viņa daiļrades liriskajā sfērā. 

Te arī visspilgtāk jūtams komponista mūzikas tautiskais pamats. #space

Savdabīgas, elastīgas, plastiskas un izteiksmīgas — komponista liriskās melodijas bagātina visus viņa skaņdarbus. Tās ir daudzveidīgas, bet sevišķi nozīmīgu vietu ieņem romantiski pacilātais un episki nosvērtais melodijas tips. 

Ā. Skultes metodisma intonatīvais savdabīgums lielā mērā panākts ar seno skaņkārtu plašu izmantošanu: eoliskā, miksolidiskā un doriskā skaņkārta pasvītro melodikas iekšēji, atturīgi nosvērto un gaišo emocionālo ievirzi, samazina ievadtoņa atrisināšanās tieksmes asumu. #space

Komponists izmanto arī skaņkārtu kolorēšanu, nereti apvienojot vienā melodijā dažādu skaņkārtu elementus, — simfoniskās poēmas «Viļņi» pamattēmā komponists kulminācijā pasvītro dorisko sesto pakāpi, bet kadencēs — eoliskās skaņkārtas dabisko septīto pakāpi. Svītā no mūzikas kinofilmai «Rainis» ievada pamattēmā redzam pāreju no eoliskās uz dorisko skaņkārtu. Ā. Skultes metodismu lielā mērā raksturo tās metroritmiskā uzbūve, kas parasti iekļaujas vienkāršos divdaļīgos un trīsdaļīgos taktsmēros. Melodiju ritmiskais zīmējums ir visai vienkāršs, bez lieliem nošu garumu kontrastiem. Sevišķu izteiksmību iegūst raksturīga sinkope melodiju kulminācijās, kas pasvītro tēla deklamatoriski satraukto, patētisko noskaņu. Ceturtās simfonijas blakus partijas pamattēma ietver dažas no minētajām Ā. Skultes melodisma raksturīgajām īpašībām. 

Tēmas melodiskā zīmējuma pamatā ir vienkārša ritmiskā kustība ar tai raksturīgu sinkopi uz augšupejošu tercas lēcienu melodijas kulminācijā un pasvītrotu lidiskās skaņkārtas ceturto pakāpi. #space

Šīs tēmas mierīgo episko cēlumu un pacilātību uzsver arī orķestrālais izklāsts. Tēmu ievada un pēc divām taktīm pavada gaiši skanošais altu divisi un arfas vienmērīgi akordi ar melodiski iezīmētu atsevišķu balsu kustību. 

Kopā ar mežragu un čellu ērģeļpunktu tas veido lineāri pavadošu fonu tēmas plašajam, nepārtrauktajam melodiskajam lējumam (kupli un sulīgi skan pirmās un otrās vijoles). #space

Šīs tēmas nesteidzīgā, vīrišķīgi nosvērtā attīstība, tās raksturs un skanējums ekspozīcijā atgādina S. Prokofjeva 7. simfonijas blakus partiju. #gender Šīs asociācijas nav nejaušas. Ā. Skultes liriski episkais simfonisms, viņa gaišā, jauneklīgā domāšana zināmā mērā ir tuva S. Prokofjeva jaunradei. Blakus partijas vidusposmam cits raksturs. 

Tēmas vijīgais, elastīgais melodiskais zīmējums ar augšupejošiem un lejupkrītošiem sekundu gājieniem, kurus pārtrauc sekstas un kvintas lēcieni, divbalsīgais izklāsts — šauriem intervāliem, kur pamatā ir tercas, — piešķir mūzikai emocionāli sabiezinātu noskaņu. #space

Šī epizode uztverama kā kārtējais autora komentārs, kas laiku pa laikam parādās simfonijas attīstības gaitā un ienes īpatnēju niansi simfonijas dramaturģijā. Pēc saīsinātas blakus partijas reprīzes čellu pizzicato parādās galvenās partijas vidusposmā tēma, iezīmējot loti koncentrētu noslēguma partiju, ar ko noslēdzas pirmās daļas ekspozīcija. Ekspozīcijas tematiskais materiāls ir melodiski interesants un tēlains. 

Ā. Skultes tematismam ir raksturīgs skaidrs zīmējums, izteikts ritmisks pamats, kam ir gandrīz vienmēr žanra (dziesmas, dejas, marša u. c.) iezīmes. #space

Tas [ritmiskais pamats] piešķir mūzikas tēliem reljefumu. Tāpēc Ā. Skultes mūzikai arī viņa simfonijās ir zināma horeogrāfiska izteiksmība. Domājams (un to jau ir atzīmējuši kritiķi), ka Ā. Skultes simfonijas piedzīvos arī skatuviskas interpretācijas baleta uzvedumu veidā. Ceturtās simfonijas pirmās daļas izstrādājums ieņem svarīgu vietu daļas dramaturģijā, krasi izdaloties formas centrā ar savu straujo, aktīvo kustību un spēcīgi kontrastējot ar malējām daļām (ekspozīciju un reprīzi), kur dominē liriski tēli un nosvērti, mierīgi tempi. Ar to Ceturtās simfonijas sonātes allegro sasaucas ar Trešās simfonijas pirmās daļas uzbūvi, bet atšķiras no Pirmās un Otrās simfonijas, kur izstrādājums, attīstot ekspozīcijas tematisko materiālu, iekļaujas vienotā visas daļas attīstības lējumā.
Ceturtās simfonijas izstrādājums balstās uz galvenās partijas tematiskā materiāla plašās un enerģiskās attīstības. 

Tas simfonijas dramaturģijā turpina vīrišķīgi enerģisko tēlu sfēras veidošanu jaunā — augstākā pakāpē. #upisgood #space

Izstrādājums ir izturēts vienā straujā kustībā trīsdaļīgā metrā allegro tempā. Attīstības funkcijas A. Skultes mūzikā parasti izpilda ne motīvu pārveidojumi, transformācijas, skaldīšana, imitācijas, sekvences utt., bet jauns, patstāvīgs tematisms, visai smalki saistīts ar kādu iepriekšējo materiālu. Šāds attīstības veids ir tuvs variāciju paņēmieniem, kur katru jaunu tēmu var uzskatīt par jaunu, dinamizētu variāciju, kas bieži vien tematiski (intonatīvi, harmoniski un orķestrāli) ir visai patstāvīga. 

Izstrādājuma arhitektonisko uzbūvi veido raksturā tuvu kontrastējošu epizožu ķēde. #space

Visas epizodes ir viena tematiska veidojuma brīvas variācijas, kas arī kontrastē savā starpā — intonatīvā, harmoniskā, tonālā, faktūras, instrumentācijas un tematiskās attīstības ziņā. Tas piešķir izstrādājuma skanējumam ne tikai dinamiku un daudzveidību, bet arī iekšēju vienotību. #space

Izstrādājumu zināmā mērā var nosacīti sadalīt astoņās savstarpēji saistītās un kontrastējošās epizodēs — variācijās. Līdzīgs attīstības princips — nepārtraukta jauna (kaut arī radniecīga un turpinoša) tematiskā materiāla ieviešana, kas rada gandrīz patstāvīgu epizožu — variāciju ķēdi, — ir izmantots arī citos komponista darbos: baletos, kinomūzikā u. c. 
Šim raksturīgajam mūzikas attīstības paņēmienam Ā. Skultes mūzikā ir ļoti svarīga dramaturģiska un arī liela formas konstruēšanas nozīme. To varētu varbūt nosacīti salīdzināt ar kinematogrāfisku montāžas principu. Zināmā mērā tas sasaucas arī ar S. Prokofjeva daiļradei raksturīgo tematiskās attīstības un formas veidošanas principu, ko S. Sloņimskis savā pētījumā «S. Prokofjeva simfonijas» apzīmē par «politematisku ķēdes formu». #Q [I. Sloņimskis pētījumā S. Prokofjeva simfonijas] Ceturtās simfonijas reprīzē galvenās partijas tematiskā materiāla nav, jo tās emocionālās iespējas bija plaši izmantotas izstrādājumā. 

Tāpēc reprīze sākas ar saistījuma partijas parādīšanos, kura balstās uz galvenās partijas vidusposmā materiāla. #space

Saistījuma partija uz ērģeļpunkta arī izpilda dominantes pirmsikta funkcijas, sagatavojot reprīzes tonalitāti un gaišu blakus partijas noskaņu. 
Blakus partija reprīzē ir nedaudz dinamizēta, saīsināta. Simfonijas pirmā daļa noslēdzas ar ievada tēmas īsinātu izklāstu la minorā un gaišu izskaņu La mažorā. Pēc strauja un sparīga izstrādājuma sekojošā liriski mierīgā reprīze pasvītro simfonijas pirmās daļas reljefo un stalto, izteikti trīsdaļīgo uzbūvi, kur malējās daļās pārsvarā liriska, lēna mūzika, bet formas centrā spilgti kontrastējošs, ātrs un enerģisks tēls. 

levada tēmas parādīšanās daļas noslēgumā, veidojot tās ierāmējumu, pasvītro dramaturģiskās uzbūves staltumu, piešķir daļas uzbūvei māksliniecisku noapaļotību un pabeigtību. #space

Šāda sonātes allegro formas uzbūve Ā. Skultes simfonijās līdz tam nav bijusi sastopama. Un tomēr, aplūkojot šīs simfonijas pirmās daļas formas problēmas no raksturīgā A. Skultes paņēmienu viedokļa, var arī savādāk traktēt šīs sonātes allegro formu. Komponista tieksmi iepriekšējās simfonijās uz galvenās partijas divtēmību varam saskatīt arī šeit, ja par galvenās partijas pirmo tēmu uzskatām la minora ievada mūziku. Ir zināmi iemesli šādai traktēšanai. Vispirms, ievada tēls sasaucas ar izstrādājuma mūziku metriskā un ritmiskā ziņā, bez šaubām, visai nosacīti. Otrkārt — daļas pamattonalitāte ir la minors (tēmas, ko uzskatījām par galveno partiju, tonalitāte ir Mi — ar mažora un minora iezīmēm), bet blakus partijas tonalitāte — Do (paralēlais mažors), kas pēc klasiskām tradīcijām visvairāk atbilst sonātes formas tonālām attiecībām. Visbeidzot, ja ievada mūziku uzskatām par galvenās partijas pirmo tēmu, tad izveidojas skaidra spoguļreprīze. Pirmās daļas formas noapaļotā nobeigtība piešķir simfoniskajā ciklā tai lielu patstāvību. Pēc Pirmās un Otrās simfonijas spožajiem un spēcīgajiem pirmo daļu nobeigumiem mažorā nākošās daļas ir visai grūti uztveramas kā izklāsta turpinājums. Trešajā simfonijā visas cikla daļas ir apvienotas vienlaidu attīstībā. Ceturtās simfonijas pirmā daļa noslēdzas apskaidroti un klusi, pēc tās nākošās daļas parādīšanās ir dabiska un gaidīta. Komponistam izdevies panākt lielisku cikla dramaturģisko līdzsvaru. 
Ceturtās simfonijas otrā daļa Vivo izpilda cikla skerco funkcijas. Visās četrās simfonijās skerco daļas ieņem vietu starp pirmo un trešo — lēno daļu. Šāds daļu izkārtojums izskaidrojams ar komponistam raksturīgo simfoniskā cikla dalu emocionāli psiholoģisko izpratni un to savstarpēji kontrastējošo salikumu (I daļa — sonātes Allegro — episki dramatiska, mērenā tempā, [simfonijas] II daļa — strauji aktīva, dejiska, ātrā tempā, III daļa — liriski episka, lēnā tempā un [simfonijas] IV daļa — svinīgi līksma, ātrā tempā). Tomēr, neņemot vērā šīs likumsakarības, komponists katrā simfonijā skerco daļu traktē dažādi. 

Pirmajā simfonijā otrā daļa stāv it kā nomaļus no skaņdarba pamata idejas risinājuma un sniedz zināmu emocionālu atslābumu pēc sasprindzinātās pirmās daļas. #space

Tā veidota komponista iecienītajā trīsdaļīgajā formā ar dziedoši lirisku vidusdaļu. 
Trīsdaļīgajā Otrajā simfonijā «Ave, sol!» otrajai daļai «Ziedu svētki» ir izteiktas skerco iezīmes, bet tās tēlu attīstība ir cieši saistīta ar J. Raiņa tekstu. Šīs daļas struktūrai ir sonātes formas iezīmes. 
Viendaļīgajā Trešajā simfonijā skerco daļai ir svarīga dramaturģiska nozīme. Tā ar polifoniskiem fugato līdzekļiem aktīvi risina, attīsta darbīgas enerģijas pilno tēmu, kam liela loma simfonijas programmas idejiskajā attīstībā. #space
Ceturtās simfonijas otrā daļa simfonijas dramaturģijā ir emocionāli un psiholoģiski nozīmīga. Tā turpina simfonijas jauneklīgi spraigās, enerģiski vīrišķīgās tēlu sfēras tālāku attīstību. #gender Otrā daļa atklāj simfonijas varoņa — jaunatnes — raksturīgās šķautnes un ienes arī dramatiskā konflikta motīvus. Tas komponistam lika meklēt atbilstošu daļas arhitektonisko struktūru. Daļa ir veidota īpatnējā saliktā divdaļīgā formā. Šādu formu Ā. Skulte savām iecerēm ir izraudzījies jau sen. Pirmo reizi to sastapām Pirmās simfonijas finālā, kurš sastāv no divām lielām, visai atšķirīgām daļām. Šo salikto divdaļīgo formu komponists izmanto arī citu simfoniju finālos. Ceturtajā simfonijā Ā. Skulte izmanto šo formu skerco daļā, ar to pasvītrojot tās idejisko nozīmīgumu. 

Formas pirmajā daļā ir virkne dažādu epizožu, kas saistītas kopā vienā spraigā aktīva spēka un enerģijas pilnā noskaņā un balstās uz dejas un tokātas ritmiem. #space

Šim posmam raksturīga nepārtraukta kustība un attīstība (īsi tematiskie veidojumi ar izstrādājuma rakstura attīstību), nepārtraukta tonalitātes, harmonijas, faktūras un instrumentācijas maiņa. 

Līdz ar to varam saskatīt zināmas arhitektoniskas likumsakarības: atsevišķas epizodes iekļaujas nelielu formu kontūrās. #space

Tā, piemēram, pirmajai epizodei tokātas raksturā ir izteiktas trīsdaļības iezīmes ar izstrādājoša rakstura vidusposmu. 
Skerco otrā daļa visai spilgti kontrastē ar iepriekšējo. Tās pamatā — stipri savdabīga deviņu taktu tēma, kura attīstās variāciju veidā. Līdz ar to tēmas raksturs iezīmē visa posma noskaņu. 

Šo tēmu raksturo vienmērīga, nesteidzīga kustība, kuras žanriskajā pamatā it kā apvienojas senas dejas un marša elementi. #space
Tā veidota dabiskā re minorā, pasvītrojot dabisko septīto pakāpi. Tēmas melodiskajā uzbūvē jūtama apslēpta divbalsība, kas raksturīga polifoniskām tēmām. Tā sastāv no diviem kontrastējošiem elementiem — mierīga (frāzes sākumā) un kustīga gājiena (frāzes nobeigumā). Šī divbalsība, kaprīzais ritmiskais zīmējums, kā arī mainīgais trīsdaļīgais, četrdaļīgais un piecdaļīgais metrs piešķir tēmai īpatnēju grotesku raksturu, ko vēl pasvītro kvartas intervāla lielā nozīme tēmas intonatīvajā uzbūvē un arī vecīgais fagota tembrs. 
Šo raksturu vēl pastiprina turpmākā attīstība — trīs polifoniski, lineāri veidotas variācijas. Pirmā variācija maz atšķiras no tēmas. Tēma atkārtojas nemainīta, bet angļu radziņa un klarnetes izklāstā. 

Variējas tikai faktūra, kas sadrumstalojas īsās frāzēs, izsvaidās pa dažādiem instrumentiem. #space

Otrajā variācijā tēma skan trīsbalsīgā politonālā salikumā. Vienlaikus paralēli skan trīs tonalitātes — la minors, frīģiskais mi minors un Do mažors. 

Tēmas izklāsts attīstās no paralēliem sekstakordiem šaurā salikumā, tāpēc politonālisms te skan drīzāk kā tembrāla krāsa un akustisks efekts. #space

Pēdējā — trešā variācija ir visas daļas kulminācija. Tā attīstās piecbalsīgā Stretto — kanona veidā ar visa orķestra piedalīšanos. Komponists te izmanto dažādus instrumentu salikumus visa plašā orķestra diapazonā dažādās vienlaikus skanošās tonalitātēs. Šajā variācijā atšķirībā no iepriekšējās politonālisms veido patstāvīgas un pretnostatītas līnijas, kaut arī identiskas pēc satura, tomēr ar sasprindzināti asu skanējumu. 

Tas, ilgāk turpinoties, rada harmoniski sablīvētu, haotisku tēlu, kas, sasniedzis kulmināciju, sairst. #space

Paliek tikai čelli un basklarnete ar lēnu, dziedošu motīvu, kura intonatīvais pamats ir jau pazīstams. #space

Tā ir transformēta skerco sākuma pirmā tokātas tēma. To pārņem vijoles solo un nobeidz augstā reģistrā sapņainā noskaņā, kas atkal skan kā autora liriskais komentārs. #space

Šī motīva parādīšanās no vienas puses noslēdz skerco daļu un sagatavo simfonijas lēnās daļas mūziku, tādējādi veidojot saiti starp abām vidējām cikla daļām. 

Šī saite savieno abas daļas ne tikai formāli, bet arī dramaturģiski, tādējadi pasvītrojot to dziļi idejisko radniecību. #space

Cikla lēnās daļas A. Skultes simfonijās vienmēr ir skaņdarba liriskie centri. Tās [simfoniju lēnās daļas] stāv zināmā mērā nomaļus no simfonijā risinātajām dramatiskajām kolīzijām. 
Pirmajā simfonijā lēnā daļa pauž programmā izteikto ideju: 
«Skaista ir mūsu varenā padomju Dzimtene, jauka ir mūsu gaišā dzīve.» 
Skan virkne komponistam raksturīgu plaši dziedošu, liriski episku tēmu, kam izteikts tautisks kolorīts. 

Tās [tēmas] uzbur skaistas dabas ainavas, autoram tipiskas liriskas mūzikas lappuses, iekšēja miera pilnas noskaņas. #space

Simfonijas galvenās problēmas risinājumā šī daļa ieņem īpašu vietu. Tajā [simfonijas daļā] nav kara un miera spēku cīņas atbalss, bet tiek rādītas vispārinātas, laimīgas, mierīgas dzīves ainas. 
Šāds lēnas daļas dramaturģiskais risinājums ir raksturīgs Ā. Skultes simfonismam. Izņemot trīsdaļīgo Otro simfoniju, kam cikla dramaturģija saistīta ar J. Raiņa poēmas tekstu, pārējās simfonijās — Trešajā, sevišķi Ceturtajā — komponists lēnās daļas problēmu risina visai tuvu Pirmajai simfonijai. Trešajā simfonijā tā [lēnā daļa] ir saistīta ar melodiski plašo, fantastiski iekrāsoto («kosmisko») mūzikas tēlu. 
Ceturtās simfonijas lēnā daļa cikla dramaturģijā ieņem liriskā centra vietu. Tajā [lēnajā daļā] koncentrējas simfonijas liriskie tēli. Šīs daļas mūzika turpina simfonijas pamata idejas loģisko attīstību, atklāj skaņdarba galvenā varoņa — jaunatnes jaunu, poētisku šķautni — romantiku un cēlumu. Komponists abās vidējās daļās izmanto vienu kopēju tematisku materiālu — tokātas tēmu. Otrās daļas sākuma un trešās daļas galvenā tēma ir viena tematiskā materiāla transformācijas. 
Trešā daļa (Lento) veidota saliktā trīsdaļīgā formā. 

Formas malējām daļām komponists piešķīris īpatnēju arhitektonisku uzbūvi, kur savijas trīsdaļīgas un variāciju formas elementi. #space

Daļas pirmais posms sastāv no četriem patstāvīgiem, noskaņas ziņā tuviem tematiskiem veidojumiem, kuri papildina cits citu. Visām tēmām ir izteikts tautisks kolorīts. Kaut arī komponists necitē tautas dziesmas, viņš rada tēmas, kas ir ļoti tuvas to skanējumam. Tādu tēmu Ā. Skultem ir bezgala daudz, ļoti dažādu pēc rakstura un noskaņas. Tās sastopam gandrīz katrā komponista skaņdarbā. Tāpēc arī Ā. Skulte visai reti izmanto tautas dziesmas citātus. Viņš visbiežāk tautas dziesmas tēmu pārveido, transformē, tās melodiskās kontūras piemērojot savai iecerei. Tiešus tautas dziesmas citātus komponists lieto visbiežāk tajos gadījumos, kad tas var palīdzēt atšifrēt programmatisko ieceri. Tā kā tautas dziesma (Ā. Skulte izmanto vispazīstamākās dziesmas) ir klausītāju apziņā cieši saistīta ar tekstu, tad attiecīgajā instrumentālajā mūzikā dziesmas melodija klausītājos izraisa pilnīgi konkrētas asociācijas. Piemēram, simfoniskajā poēmā «Viļņi», kurā tiek apdziedāta Daugava, komponists izmanto tautas dziesmas «Pūt, vējiņi» melodiju un Baumaņu Kārļa folklorizējušos dziesmu «Trimpula». Šo melodiju mēs sastopam arī mūzikā kinofilmai «Rainis». Baletā «Brīvības sakta» kāzu skatā vīriešu dejā ar krūzēm skan tautas dziesmas «Edz, kur vīri alu dzēra» melodija. Tautas mūziķa — vijolnieka Tota vadmotīvs baletā ir tautas dziesmas «Spēlēju, dancoju visu cauru nakti» melodija. Kinofilmā «Latviešu strēlnieka stāsts» Rīgas ugunsgrēka kadros mūzikā skan tautas dziesmas «Cekulaina zīle dzied» melodija. Parasti komponists tomēr pats rada tēmas, ļoti tuvas tautas dziesmām. #space Spilgts piemērs tam ir Ceturtās simfonijas lēnās daļas malējo posmu četri lakoniskie tematiskie veidojumi. 

Pirmais materiāls ir episki plašs, ar lielu vīrišķīgu spēku. #space #gender


Tas skan zemā reģistrā čellos un kontrabasos, melodijai neatlaidīgi virzoties uz augšu. #space

Šai tēmai ir sevišķa nozīme visas daļas dramaturģijā, tā vairākreiz atkārtojas, ar to iesākas un nobeidzas visa daļa. Tāpēc varam šo tēmu uzskatīt par daļas pamatmateriālu, kurš lielā mērā iekrāso tās emocionālo saturu. 

Otrais tematiskais materiāls cieši saistīts ar pirmo un it kā izaug no tā. #space

Melodiskais zīmējums ir vijīgāks, elastīgāks, kustīgāks. 

Trešā tēma sākumā ir ļoti īsa (divas taktis), bet tās vienkāršā, sirsnīgā tautiskā melodija ienes sapņainu noskaņu. #space 

Kā atbilde skan divbalsīga liriska, mierīga šaura diapazona tēma senu tautas dziesmu garā, rakstīta maiņu skaņkārtā (Si mažors, sol diez minors). #space 

Šie veidojumi ir lēnās daļas malējo posmu tematiskā materiāla ekspozīcija. Visa tās attīstība balstās uz horizontālēm, veidotām it kā ar vienu elpu, vienā siltā, sirsnīgā noskaņā. #space 

Tālāk komponists dažādā instrumentācijā vairākkārt variēti atkārto pirmo, trešo un ceturto tematisko materiālu. 
Lēnās daļas vidusposms ir kontrastējošs, straujš (Vivo), orķestrāli caurspīdīgs. Komponists izmanto gandrīz tikai stīgas (bez kontrabasiem), koka pūšamos instrumentus (bez fagotiem), arfu, čelestu, zvaniņus. Pēc rakstura šis posms uztverams ka nemierīga rakstura skaņu glezna. Simfonijas dramaturģijā tas iezīmē kārtējo pakāpi strauju, enerģisku tēlu attīstībā. To apliecina un pasvītro arī tematiskā materiāla (flautu pasāžas) saites ar analoģisku tēlu pirmās daļas izstrādājumā. 
Trešās daļas reprīzē (Lento) atkal atgriežas — bet saīsināti — daļas sākuma mūzikas tēli. Šim posmam ir spoguļa reprīzes iezīmes. 

Simfonijas otrā un trešā daļa veido cikla centrā zināmā mērā autonomu uzbūvi, kuras arhitektoniskā konstrukcija sniedzas pāri vienas daļas ietvariem un sastāda it kā vienotu politematiskas virknes formu ar skaidrām rondo formas iezīmēm. #space 

Tādējādi politematisko epizožu virknes formas konstrukcijas, kas raksturīgas atsevišķiem A. Skultes skaņdarbu daļu posmiem, epizodēm, nereti raksturo arī veselu daļu un cikla vairāku daļu arhitektonisko izveidojumu. #space 

Simfonijas ceturtā daļa ir fināls. Komponists radījis īpatnēju fināla konstrukciju, kuru tādā jeb citādā veidā izmanto visās četrās simfonijās. Tā [simfonijas fināldaļa] ir konstrukcija, kas sastāv no divām izvērstām, lielā mērā patstāvīgām daļām. Turpinot klasiskā simfonisma tradīcijas, Ā. Skulte veido finālu kā simfonijas cikla optimistisku nobeigumu. No vienas puses — komponists finālā veido virkni it kā vispārinātu, gaišu, priecīgu un svinīgu mūzikas tēlu, bet no otras — te sasniedz kulmināciju un optimistisku atrisinājumu simfonijā paceltās pamatproblēmas. Finālā it kā tiek sniegtas atbildes uz visiem simfonijā izvirzītajiem jautājumiem.
Pirmajā simfonijā šī divdaļība ir konkrēti izklāstīta jau simfonijas literārajā programmā. Pirmajā posmā valda dzīvesprieks, enerģija, darbīgums un svētku noskaņa. Tas sastāv no divām epizodēm, kas veidotas trīsdaļīgā formā. Abas epizodes ir raksturā tuvas un papildina viena otru. Tas ir spilgts piemērs, kā komponists prot veidot plaši izvērstus mūzikas posmus, kas intensīvi piesātināti ar dzīvespriecīgu, līksmes pilnu noskaņu. Prieks A. Skultem ir nepārtraukta kustība ar daudzām dažādām niansēm. Komponists devīgi iesaista jaunu tematisku materiālu, devīgi variē pilnasinīgu un skanīgu orķestra tutti instrumentālo ietērpu, drosmīgi nomaina vienu izklāsta veidu ar otru. 
Pirmās simfonijas fināla otrajā daļā pretstatīti divi kontrastējoši elementi. Pirmais — izstrādājoša rakstura — balstās uz pirmās daļas tematisko materiālu, otrais — uz marša tēmas plašu attīstību. Abi elementi tiek enerģiski attīstīti. Sevišķi grandiozi fināla noslēgumā skan marša tēma, apliecinot autora domu: «Miers uzvarēs karu!» 
Arī Otrajā vokāli instrumentālajā simfonijā «Ave, sol!» komponists pēdējo — trešo daļu veido ar divdaļīgas konstrukcijas palīdzību, kaut arī abām fināla daļām ir savas, ar tekstu saistītas īpatnības. Piemēram, fināla otrā daļa ir veidota plaši izvērstas fūgas formā. Tā rakstīta pēc visiem klasiskajiem principiem. 
Trešās «Kosmiskās» simfonijas fināls arī veidots divdaļīgi. Tas tuvs Pirmās simfonijas finālam. Pirmā daļa — vispārināti dzīvespriecīga, līksmi svinīga. Simfonijas programmatismā šis posms asociējas ar kosmosa iekarošanas uzvaras svinībām. Kulminācijā iestājas otrais fināla posms, kur izskan simfonijas citu daļu galvenais tematiskais materiāls — palēninātā, mīkstinātā, liriski it kā aizmiglotā skanējumā — kā atmiņas par paveikto darbu, grūto ceļu uz uzvaru. 

Ceturtās simfonijas fināls, tāpat kā pirmā daļa, stāv it kā atsevišķi un līdz ar to veido visas formas idejisko un arhitektonisko noslēgumu. #space 

Līdzīgi iepriekšējo simfoniju fināliem — sevišķi Pirmās un Trešās — arī Ceturtās simfonijas fināls veidots raksturīgajā divdaļīgajā konstrukcijā. Abi fināla posmi ir visai atšķirīgi un daudzējādā ziņā kontrastē savā starpā, bet tos apvieno mūzikas tēlu gaišais un jauneklīgi dzīvespriecīgais raksturs. Vīrišķīgi enerģiskās tēlu sfēras dramaturģiskā līnija finālā novesta līdz kulminācijai un loģiskam nobeigumam. 
Fināla pirmā daļa — vesela virkne tematiski dažādu epizožu, kas apvienotas vienā līksmi spraigā, svinīgi priecīgā noskaņā. Visas šīs epizodes veido visai skaidru trīsdaļīgu konstrukciju ar tematiski patstāvīgu ievadu, vidusposmu un noslēdzošo epizodi. 
Fināla otrā daļa ir visai īpatnēja. Lielākā šī posma daļa ir variācijas par tēmu, kura stilizē džeza mūzikas paņēmienus. Tā ritmiski un intonatīvi atdarina improvizācijas džezam raksturīgo blūza skanējumu. Astoņas taktis garā tēma attīstās mierīgā blūza tempā — astotdaļu kustībā. Savdabīgu skanējumu tai piešķir miksolidiskais Do mažors. Tēmai seko piecas variācijas. Tās atšķiras savā starpā tonāli, ritmiski un instrumentācijas ziņā. 
Pēc piektās variācijas politonālā salikumā ieskanas fināla pirmās daļas pamattēma. Kulminācijā attīstība tiek pārtraukta un ar timpānu ritmizētu solo sākas fināla koda, kurā sintezēts daļas galvenais tematiskais materiāls. Pārveidotā, harmoniski sabiezinātā izklāstā skan fināla galvenās tēmas metāla pūšamajos instrumentos. Pēdējais simfonijas posms ir kodas koda. Stīgu instrumentu pasāžām pievienojas viss orķestra skanējums, kas pēkšņi tiek pārtraukts. Paliek skanot sitamie instrumenti. To kadence, kas atdarina džeza «brēku»,  #irony fināla skanējumā ienes spilgtu un efektīgu orķestrālu krāsu un noslēdz simfonijas jauneklīgi dzīvespriecīgo muzikālo vēstījumu. Kulminācijā sitamajiem instrumentiem pievienojas metāla pūšamie, tad stīgu instrumenti, un ar visa orķestra tutti La mažora spēcīgu akordu noslēdzas šīs simfonijas fināls. 
Jaunatnei veltītā Ceturtā simfonija ir viens no gaišākajiem skaņdarbiem A. Skultes jaunradē. 

Mūzikas tēlu noskaņas, orķestra un tonālās krāsas pēc komponista sinopsiskās tabulas pārsvarā ir gaišas, izņēmums ir psiholoģiski padziļinātā, galvenokārt tumšās krāsās ieturētā lēnā trešā dala. #space 

Viens no svarīgākajiem Ā. Skultes simfonisma dramaturģiskajiem paņēmieniem ir tematiskās saites starp simfoniskā cikla daļām, kuras mēs sastopam gandrīz visos komponista cikliskajos skaņdarbos, bet katrreiz tās ir veidotas savādāk. Sevišķi raksturīgas tādas saites ir dažos darbos starp cikla malējām daļām. 

Tās iegūst svarīgu nozīmi, jo veido savā ziņā skaņdarba tematiskās arkas un ar to saliedē, sacementē visa skaņdarba arhitektoniku, piešķirot darbam idejisku vienotību. #space 

Parasti Ā. Skultes tēmas, pārvietodamās no vienas daļas uz otru, pakļaujas dažādām transformācijām, ko nosaka idejiskās ieceres, skaņdarba programmas attīstība. Pirmajā simfonijā, piemēram, transformācijām ir pakļautas vairākas tēmas. Sevišķi tas attiecas uz vīrišķīgo un spraigo galvenās partijas otro tēmu un liriski ekspresīvo blakus partijas tēmu. #gender Pirmās daļas reprīzē un fināla otrajā daļā abas tēmas autors izklāsta mažorā, piešķirot tām gaišu uzvaras rakstura skanējumu. 
Dažas nozīmīgākās tēmas tiek transformētas arī Trešajā «Kosmiskajā» simfonijā. Šīm visas simfonijas dramaturģiju noteicošām tēmām, kuras vispirms parādās simfonijas pirmās daļas ekspozīcijā, L. Krasinska piešķīrusi trāpīgus, kaut arī, bez šaubām, nosacītus apzīmējumus: meklējošās domas tēma (ievada virzītājas gribas tēma (galvenās partijas pirmā tēma). #Q [Lija Krasinska] Šīs tēmas transformētā veidā parādās simfonijas nozīmīgākajās vietās. Tā, piemēram, simfonijas skerco daļas pamata tēma, kura plaši attīstās fugato veidā, ir transformēta «aktīvās darbības tēma». 
Otrās simfonijas «Ave, sol!» dramaturģijā tematiskām saitēm starp daļām nav tik liela nozīme. Finālā sastopam pirmās daļas galvenās partijas mažora variantu un otrās daļas galvenās partijas elementus. To parādīšanās ir tikko manāma, jo komponists tās neuzsver. 

Toties svarīga vieta ir tembru dramaturģijai, piemēram, negatīvie tēli tiek konsekventi izklāstīti kora basa balsīs zemā reģistrā, pakāpeniskā draudošā, augšup kāpjošā melodiskā virzienā. #space 

Liriskajās epizodēs īpaša vieta pieder solobalsīm — soprānam un tenoram (pirmās un otrās daļas blakus partijās un trešās daļas liriskajos posmos). Arī Ceturtajā «Jaunatnes» simfonijā tematiskajām saitēm starp daļām ir visai ierobežota dramaturģiska nozīme. 

Tikai vienu simfonijas tēmu — otrās daļas (skerco) pirmo tokātisko materiālu komponists visai transformētā veidā (lēnā tempa un zemā reģistrā) izmanto kā trešās — lēnās daļas pamata materiālu. #space 

Šīs tēmas liriskais variants sapņainā vijoles solo ieskanas jau otrās daļas beigās — saitē, kas gatavo trešās daļas iestāšanos. Tā, vienīgo reizi Ceturtajā simfonijā pielietojot tematiskās saites, komponists ar to sevišķi izceļ un pasvītro šī paņēmiena nozīmi simfonijas dramaturģijā. 

Līdz ar to komponists tuvina visādā ziņā ļoti kontrastējošo abu vidējo daļu idejisko saturu un apvieno tās arhitektoniski vienā konstrukcijā ar rondo formas iezīmēm. #space 

Blakus šiem «tradicionālajiem» dramaturģiskajiem paņēmieniem Ā. Skulte dažos savos darbos izmanto arī visai savdabīgus dramaturģiskus paņēmienus. 
Pirmās simfonijas dramaturģijā liela loma ir marša raksturā veidotai tēmai, kura simfonijā tiek plaši un īpatnēji izmantota opermūzikas dramaturģijai raksturīgā vadmotīva veidā. Šai tēmai ir visai patstāvīga un autonoma nozīme. Pirmo reizi tā parādās pirmās daļas kodā sēru marša veidā. Tālāk to sastopam otrās — skerco daļas vidusposmā, bet jau kā plašu, lirisku jaunatnes dziesmu. Komponists cenšas pārvarēt tās [dziesmas] minorīgo (la minors) skanējumu, neatlaidīgi atkārtojot tēmas kadenci Do mažorā. Visbeidzot, noslēdzot modifikāciju līniju, šī tēma enerģiska gājiena marša veidā skan simfonijas finālā, tiekot ļoti plaši attīstīta. 

Vispirms tā skan it kā no tālienes, klusi un bikli — minorā, bet pakāpeniski sasniedz grandiozu, uzvarošu skanējumu mažorā. #space 

Lai gan šī tēma stāv it kā nomaļus un nekur pilnīgi neiekļaujas visas mūzikas vienotā «kausējumā», tā tomēr ir cieši saistīta ar simfonijas idejisko attīstību un tās modifikāciju līnija spilgti atspoguļo simfonijas pamata idejas attīstību — padomju cilvēka nelokāmu apņēmību cīņā par mieru. #space 

Šāds dramaturģisks paņēmiens citās Ā. Skultes simfonijās netiek izmantots. Ceturtajā simfonijā komponists izmanto citu paņēmienu, arī tuvu opermūzikas dramaturģijai, — citas jēgas piešķiršanu žanriski (bet ne tematiski) radniecīgiem tēliem, kuriem ir dramaturģiski patstāvīga, visai svarīga nozīme simfonijas idejiskās koncepcijas attīstībā. Ceturtās simfonijas dramaturģijā sasaucas divi plaši attīstīti, stilizēti deju tēli: sena deja ar smagnēja marša iezīmēm — skerco otrajā daļā un blūza stilizācija fināla otrajā daļā. Pirmā tēla ironiskais skanējums it kā vērsts pret jaunatnei svešu, nepieņemamu konservatīvismu, prāta kūtrumu. Otrais tēls raksturo atklātu, atraisītu dzīvesprieku un jauneklīgas enerģijas pārpilnību. Šo abu mūzikas tēlu žanriskais pamats, līdzīgie attīstības paņēmieni (variācijas), polifonijas nozīme, folkloras elementu ieviešana utt. ne tikai apvieno tos vienā dramaturģiskā līnijā, bet pasvītro to autonomo un nozīmīgo vietu visas simfonijas dramaturģijā. Tas īpaši izceļ šo tēlu psiholoģiskās attiecības, kas skaidri atsedz vienu no simfonijas pamata idejām — jaunatnes progresīvo un dzīvi apliecinošo būtību. 

Svarīga dramaturģiskā nozīme Ā. Skultes simfonismā ir arī tematisma ritmointonatīvajai apvienošanai, kas tuvina kontrastējošus tematiskus materiālus. #space 

Par spīti simfonijas tematisma pārbagātībai, rodas zināma tematiskas vienotības izjūta. Sonātes simfoniskā cikla un citu konstruktīvo shēmu traktējumā Ā. Skulte visai konsekventi seko klasiskajām tradīcijām. Visu četru simfoniju pirmās daļas veidotas sonātes formā, lēnās daļas — saliktā trīsdaļīgā formā. Skerco daļas ir dažādas — gan trīsdaļīgā (Pirmajā simfonijā), gan brīvajā formā ar sonātes shēmas elementiem (Otrajā simfonijā); 

Trešās un Ceturtās simfonijas skerco daļās un visu simfoniju finālu arhitektonikā parādās īpatnēja konstrukcija — salikta divdaļīga forma. #space 

Tradicionālās struktūras transformējas jauno, laikmetīgo domāšanas principu ietekmē — komponista simfonismā parādās jaunu formu elementi. 

Viena no svarīgākajām Ā. Skultes simfoniskās mūzikas attīstības īpašībām ir katras formas sastāvdaļas daudztematisms — katrs formas posms ietver sevī vairākus arhitektoniski noapaļotus tematiskus veidojumus. #space 

Attīstības funkcijas te nepilda motīvu pārveidojumi, transformācijas, imitācijas, sekvencēšanās, skaldīšanās utt., bet jauns, patstāvīgs, turpinošs tematisms. Šiem tematiskajiem veidojumiem ir galvenokārt skaidra, noapaļota struktūra (visbiežāk trīsdaļīga forma) un patstāvīgs mūzikas raksturs, emocionāls noskaņojums. Šie dažādie mūzikas tēli reti kad asi kontrastē savā starpā, biežāk tie papildina cits citu, atklāj pamata tēla dažādās šķautnes. Rodas zināmā mērā patstāvīgas simfoniskas ainas, kas atšķiras rakstura, tematisma un žanra ziņā, atgādinot teātra dramaturģijai raksturīgu uzbūvi — ainu virknes. Šādam mūzikas attīstības principam ir svarīga formas konstruēšanas nozīme. Tas stipri ietekmē komponista simfoniju atsevišķu daļu un nodalījumu konstrukciju. Pirmajā simfonijā šie attīstības principi vēl nav tik spilgti izteikti. 

Simfoniskās ainas ir plašas, cieši saistītas savā starpā un maz kontrastējošas, līdz ar to simfonijas tradicionālo arhitektoniku tas vēl būtiski neiespaido. #space 

Otrās simfonijas «Ave, sol!» uzbūve un dramaturģija ir cieši atkariga no dzejas teksta. Bet jau Trešajā «Kosmiskajā» simfonijā daudztēmu dramaturģijai ir svarīga formu veidojošā nozīme. Saistītas savā starpā, vairāk vai mazāk kontrastējošas dažāda rakstura simfoniskas epizodes, simfoniskas ainas veido nepārtrauktu caurviju konstrukciju. Tajā pašā laikā visas cikla sastāvdaļas saglabā savu tradicionālo struktūras autonomiju. Ceturtajā «Jaunatnes» simfonijā attiecības starp simfoniskām ainām veido caurviju daudztematisku ciklu katrā atsevišķā simfonijas daļā, kas gandrīz vai piešķir tai svītas jeb baleta īpašības. Tas attiecas uz pirmo un pēdējo simfonijas daļu. Abas vidējās daļas ar modulējošo saiti ir tematiski apvienotas un veido īpatnēju rondo formu: A—B—A1 —C — A1. Šīs simfonijas arhitektoniskā uzbūve ir tuva S. Prokofjeva simfonismam raksturīgai politematiskās virknes formai. A. Skultes simfonisms gadu gājumā nepārtraukti attīstās. Tas manāmi pārveidojies, bagātinājies ar jaunām publicistiski aktuālām, sabiedriski svarīgām tēmām, jauniem mūzikas izteiksmes līdzekļiem, dramaturģiskiem paņēmieniem. 

47 “Latviešu Mūzika” nr. 11 (1974) | V. Vītoliņš
Viesturs Vītoliņš 
«VAIDELOTES» MŪZIKAS DIVAS NEPAZĪSTAMAS PARTITŪRAS 
Latviešu teātra mūzikai ir bagātas tradīcijas — gandrīz visi ievērojamākie latviešu komponisti ir rakstījuši mūziku teātrim. Tomēr pat komponistu klasiķu devums vēl nav apgūts, teātra mūzika līdz šim gandrīz nav pētīta. Daudzi skatuves mūzikas materiāli noklīduši teātru arhīvos, tādējādi nozīmīgi un interesanti mūsu kultūras vēstures pieminekļi plašākai sabiedrībai un arī speciālistiem grūti pieejami un nav pazīstami. Arī Jāzepa Vītola daiļradē vismazāk izpētīta viņa mūzika dramatiskajam teātrim, kaut gan komponists sadarbojies ar sava laika ievērojamākajiem latviešu dramaturgiem — Aspaziju («Vaidelote»), A. Brigaderi («Sprīdītis», «Princese Gundega un karalis Brusubārda», «Maija un Paija»), Raini («Jāzeps un viņa brāli», «Spēlēju, dancoju»), R. Blaumani («Skroderdienas Silmačos»). 
Laika gaitā daļa Vītola skatuves mūzikas pakļauta aizmirstībai, daļa — uzskatīta par pazudušu. Tā arī par Vītola mūziku Aspazijas lugai «Vaidelote» bija zināms, ka nošu materiāli nav saglabājušies, izņemot latviešu vokālās mūzikas klasikā iegājušo Mirdzas dziesmu «Mēness starus stīgo», kura līdz šim uzskatīta par vienīgo līdz mūsu dienām nonākušo «Vaidelotes» mūzikas fragmentu. Tomēr laimīgu atradumu laiks arī mūzikas vēsturē vēl nav pagājis. Jāzepa Vītola mūzika Aspazijas lugai «Vaidelote» nav gājusi zudumā, kā par to bijuši pārliecināti Vītola mūzikas mantojuma pētnieki. Ir pat iespējams salīdzināt divas dažādas partitūras, kas atklāj daudz negaidīta. Ir zināms, ka Jāzeps Vītols rakstījis mūziku Aspazijas «Vaidelotes» pirmuzvedumam Rīgas Latviešu teātrī 1894. gadā un ka uzvedumam Nacionālajā teātrī mūzika komponēta 1922. gadā. Mūzika «Vaidelotes» pirmuzvedumam ir Jāzepa Vītola pirmais mēģinājums skatuves mūzikas žanrā, arī Aspazijai 
«Vaidelote» bija pirmā izrādītā luga. Pēc Rūdolfa Blaumaņa lugu pirmiestudējumiem Rīgas Latviešu teātri arī Aspazija lika pamatus augstvērtīgai latviešu dramaturģijai. #space #upisgood Kā norāda latviešu teātra mākslas pētnieks K. Kundziņš, tajā laikā 
«[...] bija jāatzīst, ka uz skatuves vēl nav skanējusi tik laba latviešu dzeja. (. ..] Romantiski patētiskā un tēlainā Aspazijas dzeja, rakstīta piecpēdu jamba pantmērā, vien jau sagādāja estētisku prieku.»1 
Sevišķi nozīmīgs bija Aspazijas «Vaidelotes» sabiedriskais skanējums, jo luga pauda jaunstrāvniekiem tuvus ideālus, rosināja tautas nacionālās pašapziņas mošanos. «Vaidelotes» izrādes Rīgas Latviešu teātrī ieguva tam laikam nepieredzētu skatītāju atsaucību. Neapšaubāmi arī «Vaidelotes» mūzika sekmēja izrādes lielos panākumus. 
Aspazijas «Vaidelotes» pirmizrādes sludinājumā lasām, ka mūzikas autori bijuši divi — Jāzeps Vītols un Jēkabs Ozols. Pēc astoņu «mūzikas un dziedamo gabalu» nosaukumiem bija īpaši atzīmēts, ka otrajā cēlienā paredzēta «liela ragutnīcu deja», par kuru «Dienas Lapas» teātra recenzents pēc izrādes rakstīja: 
«. . . starpā iepītais balets negāja ir šoreiz veicīgi. Viss iesākums grūts — jāzin, ka šis ir pirmais baleta mēģinājums no latviešu puses . . .»2 
Varam secināt, ka latviešu baleta un baletmūzikas pirmie soļi savā ziņā saistījušies ar Aspazijas «Vaideloti». 
Mūsu rīcībā ir divas stipri atšķirīgas partitūras. Vienai titullapā nav komponista vārda, ir tikai lugas nosaukums un Jaunā Rīgas teātra direkcijas zīmogs ar 1910. gada 7. decembra datumu. Šī partitūra ir iesieta; otra — ar Jāzepa Vītola roku rakstīta partitūra, kurā katras muzikālās epizodes beigās ir komponista paraksts un datums (1922. g.). 
Pirmajā brīdī gribas domāt, ka abas atrastās partitūras pieder galvenokārt Jāzepa Vītola daiļrades mantojumam. Tomēr tik kategorisku secinājumu izdarīt ir pāragri. 
Šķiet gluži dabiski, ka Jāzeps Vītols 1922. gadā sarakstītajā «Vaidelotes» mūzikā būtu saglabājis vai pārveidojis 1894. gada uzveduma galvenās muzikālās pamatiezīmes. Tomēr abas partitūras, resp., abas redakcijas, ir pilnīgi atšķirīgas, kaut arī tām ir dažas kopējas iezīmes. Kā 1894. gadā, tā 1922. gadā komponētā «Vaidelotes» mūzika stingri atbilst Aspazijas norādēm par mūziku lugas tekstā. Vienīgais, uzreiz konstatējamais kopējais muzikālais elements abās partitūrās ir popularitāti ieguvusi «Mirdzas dziesma». Ar Jāzepa Vītola roku rakstītajā 1922. gada partitūrā šīs dziesmas nav, taču pēc partitūras muzikālo epizožu numerācijas, kā arī pēc dziesmas intonāciju klātesības šīs partitūras pēdējās lappusēs droši var apgalvot, ka «Mirdzas dziesma» arī šajā «Vaidelotes» mūzikas variantā ir bijusi. 1894. gada partitūrā «Mirdzas dziesma» atrodama pilnībā, ar instrumentālu pavadījumu. 
Nav īsti skaidrs, kāda daļa 1894. gadā sarakstītajā «Vaidelotes» mūzikā pieder Jēkabam Ozolam. Mūzika šajā redakcijā ir stilistiski pietiekami viengabalaina, lai par tā vai cita fragmenta autoru uzskatītu vai nu Jāzepu Vītolu, vai Jēkabu Ozolu. lespējams, ka Jēkabam Ozolam «Vaidelotes» mūzikas sacerēšanā ir bijusi lielākā loma. Varbūt tāpēc Jāzepa Vītola 1922. gadā sarakstītā mūzika «Vaidelotei» tik ļoti atšķiras no 1894. gada varianta. Uz jautājumu par abu komponistu ieguldījumu «Vaidelotes» 1894. gada uzveduma mūzikā pašreiz viennozīmīgu atbildi nevar dot. 
Varētu pieļaut domu, ka 1922. gadā, komponējot mūziku «Vaidelotei», Jāzepam Vītolam dažādu iemeslu dēļ vairs nav bijusi pieejama agrāk uzrakstītā mūzika šai pašai lugai. Tādā gadījumā saskaramies ar dīvainu, grūti izskaidrojamu psiholoģisku problēmu: vai tiešām komponists varētu tik pilnīgi aizmirst agrāk uzrakstīto, ka viena un tā paša literārā materiāla otrreizēja muzikālā atklāsme neizraisa (un nav arī izraisījusi) nekādas intonatīvas asociācijas ar pirmo redakciju (ja tāda vispār ir bijusi). Grūti iedomāties, ka komponists apzināti gribējis «Vaidelotei» uzrakstīt otrreiz pilnīgi jaunu mūziku. Taču arī šim pieņēmumam nav pamatojuma, jo par šādu komponista nodomu mums nekas nav zināms; bez tam — arī 1922. gadā sarakstītajā mūzikā nav konstatējama principiāli atšķirīga un jauna attieksme pret mūzikas dramaturģiskajām funkcijām Aspazijas lugā. 
Dažādu laikrakstu kritikās par «Vaidelotes» uzvedumu 1894. gadā vienmēr minēti divi mūzikas autori — Jāzeps Vītols un Jēkabs Ozols. Var izvirzīt ticamāko hipotēzi, ka 1894. gada uzvedumam Jāzeps Vītols uzrakstījis tikai «Mirdzas dziesmu» un ka pārējās mūzikas autors ir Jēkabs Ozols. Ja šai hipotēzei piekrītam, tad arī daudz dabiskāka un psiholoģiski vairāk pamatota liekas Jāzepa Vītola «Vaidelotes» mūzikas 1922. gada varianta rašanās un tā muzikālās īpatnības. 
Lai iepazītu abu partitūru saturu, sniedzam daļu nosaukumus un numerāciju. I «Vaidelotes» partitūra. Bez komponista uzvārda, ar Jaunā Rīgas teātra direkcijas zīmogu, datēta ar 1910. gada 7. decembri. Pavisam 11 muzikālas epizodes, no kurām divas ir tieši atkārtojumi. 

Nr. 1. «Mirdzas dziesma» — solistei, stīgu orķestrim un koka pūšamo instrumentu grupai. Nr. 2. «Kunigaikšu koris» — vīru koris a cappella — «Kam drebēji, apšu lapa». Nr. 3. «Meiteņu koris» — koka pūšamo instrumentu ievads, pēc tam sieviešu koris a cappella — «Raudādama es nolieku». Nr. 4. «Melodrāma» — stīgu orķestris. Nr. 5. «Maršs» — simfoniskais orķestris. Nr. 6. = Nr. 5. Nr. 7. «Melodrāma un — simfoniskais orķestris, deja» Nr. 8. «Līgusoņi un tauta» — jauktais koris un orķestris. Nr. 9. = Nr. 5. (Partitūrā ar zīmuli pārsvītrots un labots kā Nr. 10, turpat ar zīmuli pierakstīts — «Nr. 11. Fanfare»; nošu materiālā fanfaru nav.) Nr. 10. «Vaidelošu koris» — sieviešu koris a cappella — «Kam, vējiņi, nāci, lauzi?». Nr. 10 pārlabots ar zīmuli par Nr. 9. Nr. 11. «Līgusoņu koris» — koris un orķestris — «Ak, spēcīgais valdniek!». II «Vaidelotes» partitūra. Jāzepa Vītola rokraksts. 

Katras mūzikas epizodes beigās komponista paraksts un sacerēšanas datums. Šajā partitūrā trūkst pirmā skaņdarba (resp., I), tas liek domāt, ka šajā vietā ir bijusi «Mirdzas dziesma» (pēc analoģijas ar I «Vaidelotes» partitūru, kā arī vadoties pēc Aspazijas lugas teksta). Daļu nosaukumi un numerācija kā oriģinālā. 11. Vīru koris a cappella «Kam drebēji, apšu lapa?». 111. «Ziedojuma mūzika» un meiteņu koris 7. XI 1922. «Raudādama es nolieku» IV. Jautrīte. «Dūc ap rozi sila bite» 7. XI 1922. U. c.eremoniāla gājiens. Fanfaras. VI. Melodrāma un Bakhanteņu deja 11. XI 1922. VII. Līgusoņu koris «Lai cilājam» 14. XI 1922. VIII. Introdukcija, Vaidelošu koris un «Gais- 12. XI 1922. mas spēle» IX. a) Scherzo. Jautrīte. «Šo kuplo rozi vēl» 14. XI 1922. b) Mirdzas monologs «No laimes — kā pa sapņiem» X. Kāzu mūzika 14. XI 1922. XI. Līgusoņu koris «Ak, spēcīgais valdniek 16. XI 1922. Pikol» ' XII. Melodrāma. V cēliena beigu skats 16. XI 1922. Partitūrā ir tikai viens koris a cappella (II), pārējie kori visi ir ar simfoniskā orķestra pavadījumu (111, VII, VIII, XI), kā arī ilustratīvas instrumentālas epizodes (111, V, VI, IX, X, XII). 

Kaut arī nav iespējams neapstrīdami noskaidrot un diferencēt Jāzepa Vītola un Jēkaba Ozola ieguldījumu Aspazijas «Vaidelotes» mūzikas pirmajā (1894. gada) variantā, šaubas nerada šīs partitūras (kuru turpmāk nosacīti sauksim par I «Vaidelotes» partitūru) augstā muzikālā vērtība.  #upisgood #space

Lielu interesi izraisa Jāzepa Vītola «Mirdzas dziesma». 1 «Vaidelotes» partitūrā pirmoreiz iepazīstam šīs dziesmas variantu ar simfoniskā orķestra pavadījumu. 

Vaidelotes visu tālāk sekojošo muzikālo epizožu autors, manuprāt, ir Jēkabs Ozols.
Vīru koris “Kam drebēji, apšu lapa?” veidots latviešu tautas dziesmu garā ar tautas mūzikai tuvu melodiku un metrisko struktūru. Dzejas trohaja pantmērs nosacījis melodikā abiem komponistiem tautas dziesmai radniecīgas intonācijas (Jāzepam Vītolam vairāk). Iebildes var radīt vienīgi diezgan trafaretais dzeismas nobeigums (pēdējās divas taktis).

Partitūras lielākā muzikālā vērtība neapšaubāmi (kopā ar Jāzepa Vītola «Mirdzas dziesmu») ir Meiteņu koris «Raudādama es nolieku». Šī mūzika ir pelnījusi, lai tā šodien atkal atdzimtu. #metonymy

N. 4 šajā partitūrā ir “Melodrāma” – bites lidojuma ilustrācija (stīgu instrumenti con sordino), kurai gan nekādas īpašas patstāvīgas muzikālas vērtības nav. Arī tālāk sekojošais “Maršs” – īss, tikai 8 taktis, ar atkārtojumiem – sevišķu oriģinalitāti neparāda. I “Vaidelotes” partitūras lielākais instrumentālās mūzikas fragments ir Nr. 7 – “Melodrāma un deja”. Šī mūzika ir teatrāla vārda primitīvajā izpratnē – tā skan atbilstošajā vietā Aspazijas lugā un ir pietiekami raksturīga attiecīgajai scēniskajai sitūacijai. Arī plašāka epizode korim un orķestrim, kas seko iepriekš minētajai “baletmūzikai”, uzrakstīta profesionāli veikli, taču bez spilgtāk izteiktas radošās individualitātes. 

Skaista liriskas mūzikas lappuse ir Nr. 10 — «Vaidelošu koris», kas intonatīvi nedaudz radniecīgs pirmajam vaidelošu korim. Arī šai kora miniatūrai ir paliekoša vieta latviešu kordziesmas vēsturē. 

«Vaidelotes» pirmajai partitūrai ir daudz pozitīvu īpašību, kuras savu pievilcību nav zaudējušas arī šodien. Partitūra viscaur uzrakstīta profesionāli pilnvērtīgi, tās muzikālais saturs ir patiesu, cilvēcisku izjūtu caurstrāvots. Tā ir laba mūzika. Tas sevišķi attiecināms uz visiem kora dziedājumiem, kas savās muzikālajās kvalitātēs nebūt neatpaliek no tā laika latviešu komponistu tagad daudzinātiem darbiem. Vērtējot šo «Vaidelotes» pirmajām izrādēm komponēto mūziku, nedrīkstam aizmirst, ka tā radusies latviešu profesionālās mūzikas rītausmā. Domāju, ka šī partitūra latviešu skatuves mūzikas vēsturē ieņems cienīgu vietu. 
Jāzepa Vītola 1922. gadā rakstītā mūzika «Vaidelotei» vispirms pārsteidz ar savu simfonisko vērienīgumu. «Vaidelotes» mūzikas pirmajā partitūrā visi muzikālie raksturojumi bija lakoniski, bet šajā partitūrā katra muzikālā epizode ir plaši izstrādāta. Harmoniskā valoda daudz izsmalcinātāka. 

Šī mūzika prasa arī atskaņotājmākslinieku augstu profesionālu meistarību.  #upisgood #space

Visi kora dziedājumi lielākoties rakstīti trīsdaļīgā formā ar spilgti individualizētu orķestra pavadījumu. Simfoniskā orķestra skanējuma daudzveidīga izmantošana ir II «Vaidelotes» partitūras raksturīgākā iezīme. Atceroties Jāzepa Vītola interesi par operas žanru, zināmā mērā varam viņa «Vaidelotes» mūziku uzskatīt par sava veida eksperimentu. Tomēr operai raksturīgās muzikālās dramaturģijas arī šajā partitūrā nav, nav arī mēģināts muzikāli konfrontēt lugas tēlus; katrs atsevišķs «numurs» ir muzikāli noslēgta epizode. 
Salīdzinot ar I «Vaidelotes» partitūru, Jāzepa Vītola mūzika ir emocionāli daudzveidīgāka, bagātāka savā muzikālajā izteiksmē un, protams, sarežģītāka uzbūvē. Var pārliecināties par Jāzepa Vītola prasmi izmantot orķestri gan kora dziedājumu krāšņu pavadījumu lomā, gan patstāvīgu ilustratīvu vai koloristisku noskaņu veidošanai. 

Jāzepa Vītola mūzikā šai Aspazijas lugai vērojama daudz lielāka intonatīvā tuvība latviešu tautas dziesmu melodikai nekā Jēkaba Ozola mūzikā. #space

Tomēr nekādi nedrīkstam uzskatīt par Jēkaba Ozola mūzikas stilistisku nepilnību latviešu tautas dziesmu intonāciju mazāku izmantošanu, jo dabiski, ka 1922. gadā komponistu attieksme pret latviešu folkloru jau bija pavisam citāda (arī zinātniski vairāk pamatota) nekā 1894. gadā. (Tāpat Emīla Dārziņa dziesmās taču nevaram saskatīt latviešu tautas dziesmu melodikas tiešu ietekmi.) Arī Jāzepa Vītola mūzikā «Vaidelotei» vīru koris «Kam drebēji, apšu lapa” rakstīts tautas dziesmas stilā, otrajā teikumā pat apzināts vai neapzināts citējums – latviešu tautas dziesma “Strauja, strauja upe tecēj”.

Tautas dziesmu intonāciju caurvītas ir visas kora epizodes — gan meiteņu koris «Raudādama es nolieku», kur dziedājums trijās strofās attīstās vispirms vienbalsīgi, tad divbalsīgi un trīsbalsīgi (ar variētu orķestra pavadījumu), gan svinīga marša rakstura Līgusoņu koris (VII) un skarbais vīru koris unisonā (XI), gan ļoti emocionālais, smeldzīgais Vaidelošu koris «Kam, vējiņi, nāci, lauzi» (VIII). 

Arī instrumentālās epizodes ir ļoti tēlainas un muzikāli interesantas. 

Iespaidīga ir “Bakhanteņu deja” (VI) – trīsdaļīga, ar kontrastējošu vidusposmu un dinamizētu reprīzi, ar lielu kāpinājumu beigās. #space

Mūziķiem Jāzepa Vītola “Vaidelotes” partitūra izvirza augstas prasības, arī pats komponists to apzinājies – acīmredzot, rēķinoties ar teātra mūziķu ne sevišķi izcilo profesionālo meistarību, komponists partitūrā pat ierakstījis piezīmi (XI):  #upisgood #space

“? – ja valdhornists spēj šīs notis dabūt; citādi fagoto.”
Atsevišķās vietās partitūrā Jāzeps Vītols izrakstījis arī runāto tekstu – kā vieglajā un gaišajā skerceto (IV – stīgu instrumenti, flautas, triangolo, arfa kopā ar Jautrītes rečitāciju “Dūc ap rozi sila bite”) un nobeiguma skatā (XII, šeit izskaņā parādās arī “Mirdzas dziesmas” intonācijas).
Abu atrasto partitūru kultūrvēsturiskā un muzikālā vērtība ir liela: daudz nozīmīgāka kļūst līdz šim atturīgi novērtētā Jēkaba Ozola mūzika, bet Jāzepa Vītola partitūra sniedz ieskatu mūsu klasiķa daiļrades līdz šim vēl neiepazītā jomā.
Gribas ticēt, ka atrastās partitūras izraisīs mūsu mūziķu interesi un ka nākotnē būs iespējams iepazīt šo mūziku dzīvā atskaņojumā.



48 “Latviešu Mūzika” nr. 11 (1974) | I. Bite
Ija Bite 
«... UN ATSAUCAS LAIKMETS» 
«Dejotājas ķermenis var būt kā pakļāvīgs māls, kā mirdzošs marmors, kā skanīga bronza. #Q [Vera Krasovska] Skolotāja, repetitora, horeogrāfa pieredzējusī acs noteiks šīs īpašības momentāni. #metonymy Grūtāk ir atšķetināt dvēseles stīgas — viegli ievainojamas, izvairīgas. Virtuozitātes jēdziens ietver sevī ne tikai ķermeņa tehnikas pārvaldīšanu, ķermeņa refleksus var audzināt, vēršoties vispirms pie loģikas; kādreiz vajag piespiest ar varu, bet kādreiz — pārliecināt. Robeža starp dejotājas fiziskajām dotībām un iekšējo pasauli ir nenotverama, nevar izmērīt spītības un gribas, neuzņēmības un laiskuma devu, kura kopā ar galvas, ķermeņa un kāju proporcijām iedarbojas uz to, ko sauc par individualitāti. #space Bet [dejotāja] individualitātē iekšēji un ārēji atsaucas laikmets.»  #space

Šo pārdomu autore ir Ļeņingradas mākslas zinātniece Vera Krasovska. Pat iepazīstot mākslinieka individualitāti, salikt visas viņa īpašības, dotību šķautnes pa noteiktiem plauktiņiem un piespraust zīmi ar nosaukumu nav iespējams. 

Personība veidojas, talants attīstās un sagādā arvien jaunus pārsteigumus, it īpaši, ja māksliniekam piemīt tieksme iepazīt sevi un apkārtni arvien dziļāk un pamatīgāk. #space

Tāds nemiera gars un pārsteigumu iespēja slēpjas arī baletdejotājas Ausmas Dragones daiļradē.
«Laika trūkums nav attaisnojams. Nevar dzīvot šaurā lokā, ko pats esi novilcis sev apkārt. Man gribas skriet, iet, visur būt, visu redzēt un dzirdēt. Man ne mirkli nav miera.» 

Šie Ausmas Dragones teiktie vārdi viņu pašu raksturo ļoti trāpīgi. Apmēram pirms desmit gadiem par jauno, savas skatuviskās gaitas tikko uzsākušo Ausmu Dragoni viņas skolotāja un baletmeistare Helēna Tangijeva-Birzniece teica: 
«Ausma ir ļoti interesanta, laikmetīga meitene ... Ausma pārsteidz ar iesācējai retu aktiera meistarību.» 
Jau daiļrades ceļa pašā sākumā Ausmu Dragoni izrādēs grupu un nelielos solodejojumos saskatīja un recenzijas ar labiem vārdiem pieminēja kritiķi. Pirmās galvenās lomas lika jau plašāk vērtēt dejotājas personību. Tika atzīmēts, ka viņai ir baletam ļoti piemērota ķermeņa struktūra — trausls stāvs, skaistas, graciozas kustības. Viņas deja apbūra ar meitenīgu vieglumu, pavasarīgi gaišu noskaņu, un to salīdzināja ar ziedu liegumu. Apbrīnu izsauca Ausmas plašie, vieglie un augstie lēcieni. Tika pamanītas arī tādas svarīgas talanta iezīmes kā laba mūzikas izpratne, spēja uztvert un radīt dejā mūzikas tēlus, gaume un intuīcija. Šajā visai liriskajā portretā jau pašā sākumā ieskanējās arī trauksmaina temperamenta nots. Pēc viesizrādēm Ļeņingradas presē Ausma Dragone tika vērtēta kā viena no visspilgtākajām un apdāvinātākajām Rīgas baleta jaunajām solistēm. Viņas dejas tēlos bija savas gribas, sava «es» nokrāsa. 
Atkarībā no individualitātes dejotājas mūsdienu stilu saskata un pauž ļoti dažādi. Ir balerīnas, kurām raksturīgs bravūrīgs, sportisks priekšnesums, zināms robustums skatuviskajā uzvedība, ir draiskas, kustīgas, savā meitenīgumā pat infantilas dejotājas. Ir liriskā stila mākslinieces, kuru deja atklāj mūzikas harmoniju, stāsta par dzīves harmoniskumu. Sākumā daudziem šķita, ka Ausma Dragone piederēs pēdējo kategorijai, tomēr pierādījās, ka viņu vairāk saista konflikti. Dejas stila smalkums un apgarotība apvienojās ar temperamentu, kurā kūsāja kaislības un pretrunas. Izrādījās, ka paust idillisku mieru un apliecināt tikai prieku nav viņas dabā, viņai bija nepieciešams lauzt harmoniju, lai atkal nemitīgi tiektos pēc tās. 
«Kas attiecas uz mūsdienu dejotājas iekšējo pasauli, tad viena vārdā to noteikt nevar. Varbūt vienīgi ar apzīmējumu — sarežģītība,» saka V. Krasovska. #space #Q [V. Krasovska]

Tiem, kas sevi saistījuši ar horeogrāfijas mākslu, sava iekšēja pasaule jāsāk aktīvi veidot no bērnu dienām, jo jau septiņpadsmit astoņpadsmit gadu vecumā tās bagātība viņiem būs nepieciešama daudz vairāk nekā citu mākslas nozaru pārstāvjiem. Šo bagātību uzkrāšanā vislielākā loma ir pedagogiem, skolai. 
Dejas skola Ausmai Dragonei ir bijusi teicama. Sešus gadus viņa mācījās Rīgas horeogrāfijas vidusskolā un visvairāk sev guvusi no Helēnas Tangijevas-Birznieces, kura ne tikai lieliski mācīja dejotprasmi, bet arī palīdzēja pārvarēt sevi, norūdīt raksturu, mācīja pareizi ievirzīt intereses, rosināja mākslas mīlestību un veidoja tās izpratni. Ausma bija acīga meitene, ar asu uztveri un bagātu fantāziju. Pie H. Tangijevas-Birznieces viņa bija mācījusies vienu gadu, kad 1958. gadā Maskavā notika Vissavienības baletskolu audzēkņu skate. Ausma tajā piedalījās, izpildīdama deju «Pie jūras», kuras mūzikas autore bija E. Igenberga. Izpildījums atstāja patīkamu iespaidu un izraisīja vilinošus priekšlikumus — tālāk mācīties A. Vaganovas Ļeņingradas horeogrāfijas skolā. H. Tangijeva-Birzniece arī uzskatīja, ka Ausmai jābrauc, un meitene izšķīrās par Ļeņingradu. Un tā trīs gadus Ausmas Dragones talantu tālāk veidoja un slīpēja mūsu zemes izcilākie baleta pedagogi, kas, mācot dejot, mācīja arī apjaust un izprast pasauli. Lieliska skola bija viņu personīgais paraugs, attieksme pret darbu, bezgalīgā mīlestība un cieņa pret baleta mākslu. Klasisko deju pasniedza Vera Kastrovicka. Sešdesmit gadu vecumā skolotāja pati turpināja trenēties, lai vienmēr būtu formā un pēc iespējas pilnīgāk varētu atdot jauniešiem savas zināšanas, atklāt dejotprasmes noslēpumus. Aktiera meistarību mācīja viena no vecākajām pedagoģēm Jevgeņija Bībere, kas savas dejotājas gaitas Marijas teātrī (tag. Kirova) uzsāka 1909. gadā un strādājusi kopā ar A. Pavlovu, T. Karsavinu un citām pasaulslavenām balerīnām. Kad Ausma gatavoja Kolombīnes lomu R. Šūmaņa «Karnevālā», J. Bībere ne tikai ļoti tēlaini aprakstīja, kā šo lomu dejojusi izcilā māksliniece T. Karsavina, bet arī parūpējās, lai no baleta vēstures muzeja Ausmai izsniegtu tieši to kostīmu, kurā dejojusi pati Karsavina. Tas [baleta konteksts] bezgala saviļņoja, radīja pastiprinātu atbildības sajūtu un pietāti pret mākslu. Ar sirsnību Ausma atceras arī savu literatūras skolotāju Gajinu Rubcovu, kas daudz darījusi, lai jaunie baleta mākslinieki kļūtu vispusīgi izglītoti cilvēki. 

Arī bezgala bagātā, senām tradīcijām apvītā Ļeņingradas mākslas un kultūras dzīve kļuva par neizsmeļamu garīgās bagātības avotu. #space

Bija neierobežotas iespējas gūt, sevi veidot, un topošā balerīna Ausma Dragone tās prata izmantot, liekot lietā visu sev piemītošo enerģiju. Mācībām un treniņiem sekoja prakse, kur jaunieši dejoja kordebaletā Kirova teātra izrādēs. Še bija iespēja vērot, kā strādā, dejo, veido savus tēlus redzamākie padomju baleta meistari. Un atkal mācīties . .. 
Uz mācību skatuves veidojās arī pašas repertuārs, tuvojās izlaiduma eksāmeni. Brīvā tehnikas pārvaldīšana noteica uzstāšanos klasikā — fragmentos no baleta «Korsārs» un «Bajadēra», spilgti iezīmējušās tēlotājas dotības tika atklātas L. Jākobsona miniatūrā «Māte», kas stāsta par kara traģēdiju. Jaunajā dejotājā, gandrīz vēl meitenē, atklājās dramatiskās aktrises suģestējošais spēks, kas lika skatītājiem pašiem it kā nokļūt kara viesulī, pārdzīvot sava bērna nāvi un visu iznīcības neprātu. 
1961. gadā Ausma Dragone teicami pabeidza A. Vaganovas Ļeņingradas horeogrāfijas skolu. Pēc kāda no izlaiduma koncertiem, kur viņa dejoja izvērstā fragmentā no baleta «Bajadēra», kritiķe G. Kremševska rakstīja, ka pedagogi darījuši pareizi, daudzpusīgi parādot jauno dejotāju talantus, un atzīmēja, ka jauniņās rīdzinieces Ausmas Dragones deja īpaši saista ar to, ka ir droša un plaša. Tā paša gada rudenī mūsu baleta kolektīvs papildinājās ar jaunu dejotāju, kurai bija lieliska «skola» un gandrīz fanātiska vēlēšanās strādāt. 
Vēl Ļeņingjadā pedagoģes J. Siripinas vadībā Ausma bija iestudējusi F. Šopēna valsi. Šeit visā skaistumā parādījās viņas elastīgie lēcieni, prasme dejas laikā atrasties lidojumā, radot iespaidu, ka viņai nemaz nav svara. Epizode «Šopeniānā» tad arī kļuva par vienu no pirmajām Ausmas Dragones sololomām. Otrajā teātra sezonā Ausmai Dragonei tika uzticēta pirmā galvenā loma — Džuljeta S. Prokofjeva baletā «Romeo un Džuljeta». Bet šodien, pēc desmit gadiem, viņa atkal ir Šekspīra varone — tikai šoreiz Kleopatra. Kad Ausma sāka gatavot savu Džuljetu, to jau dejoja Anna Priede, Velta Vilciņa un Janīna Pankrate — trīs pieredzējušas primabalerīnas, ļoti atšķirīgas individualitātes, kas šai tēlā demonstrēja lielu meistarību. Ko gan jaunu, veidojot savu Džuljetu, varēja pateikt iesācēja? Ausmai Dragonei bija tikai viena priekšrocība — jaunība, jo viņa nebija daudz vecāka par Šekspīra Džuljetu. Un izrādījās, ka šī priekšrocība ir ļoti svarīga. 
Pirmais, ko ievēroja skatītāji un kritika, bija Ausmas Dragones dejojuma un tēlojuma dabiskums. Viņas Džuljeta bija ļoti dzīva, trauksmaina, ekspresīva, meitenīgi stūraina. Atklājās jaunās mākslinieces iejūtīgā dvēsele, kas spēja mūzikā un dejā tvert vissmalkākās emocijas, izrādījās, ka «šajā trauslajā meitenē mājo varens garīgs spēks». Jaunā māksliniece «. .. ne tikai mūs pārliecināja par savu tehnisko meistarību, bet pierādīja arī, ka prot atveidot Džuljetu ar svaigām un līdz šim vēl uz mūsu skatuves neredzētām rakstura iezīmēm. Viņa savas varones lomā liek jūtami iestrāvoties mūsdienu vēsmām, padara Džuljetu tuvāku skatītājiem — saviem laikabiedriem,» — tāds bija recenzentu vērtējums. 

Baletam «Romeo un Džuljeta» ir savdabīgā Sergeja Prokofjeva mūzika, kuras vērienīgums un dziļums uzveduma horeogrāfijā nebija izsmelts līdz galam. #space

Mūzika savā novatorismā it kā apsteidza laiku, bet tās dejiskā izteiksme acīm redzami novecoja, atklājot gadu gaitā arvien lielāku disharmoniju. Horeogrāfs L. Lavrovskis dejas valodu veidojis pēc «dramatiskā» baleta principiem, galveno vērību veltīdams sadzīves attēlojumam, plaši izmantojis žestu rečitatīvus darbības un teksta atšifrēšanai. Tāpat kā citi tēli, arī Džuljetas un Romeo partijas vairāk izkārtotas režisoriski nekā veidotas horeogrāfiski. Džuljetas lomu baletmeistars izstrādāja kopā ar izcilo dejotāju G. Ulanovu. Viņas vieglie skrējieni, žestu maigie pustoņi, galvas un ķermeņa pagriezienu rakursi kļuva par leģendu. Ulanovas lirismu gandrīz vai kanonizēja, un daudzus gadus citas dejotājas centās viņu kopēt. Tas, kas trīsdesmito gadu beigās četrdesmito gadu sākumā bija patiess novatorisms, gadu gaitā mehāniski atkārtots, kļuva arvien vairāk sastindzis un nedzīvs Kad šajā kanonu svētnīcā ielauzās sešdesmito gadu balerīna kuras veidošanos bija noteikusi sava laika progresīvā baleta estētika, bija pilnīgi dabiski, ka tēls iznāca nevienmērīgs un neizturēts. Ilgi dejotā un saliedētā izrādē visu izdarīt pa jaunam nav iespējams. Mūzikas tēli runāja savu — ļoti spilgtu un emocionālu valodu, dejas tēli skopi rečitēja, pat virzīja uz sentimentalitāti. 

Šī nesaskaņa radīja jauno tēlotāju izpildījumā vājākas, tukšākas vietas. #space

Kritika pārmeta Ausmai Dragonei, ka pietrūcis kāpinājuma, jaunas dejas krāsainības balkona skatā, jo pirmā tikšanās ar Romeo jau it kā izsmēlusi visas emociju nianses. #space

Interesanti atcerēties, ko pati māksliniece teica par lomas sagatavošanas darbu: 
«Mēģinot balles skata variāciju vai arī adadžo dejojumu balkona ainā, izjutu bažas: vai tikai spēšu piesaistīt skatītāju uzmanību, vai tie nesāks garlaikoties?» 
Acīmredzot viņa jau tad intuitīvi saprata, ka dejas izteiksmes spilgtuma tēlam pietrūkst, tāpēc radās doma par garlaicību. Jāņem vērā arī tas, ka iestudēšanas laiks bija minimāls — tikai viens mēnesis! Un, lai kā jaunā dejotāja prata strādāt, meklēt, lasīt, domāt un izsvērt, — tas tomēr bija nepietiekami. Ausmai Dragonei Džuljetas lomu sagatavot palīdzēja Janīna Pankrate. Toreiz tā varbūt bija sagadīšanās, bet šodien varam teikt, ka abu šo mākslinieču daiļrades principos ir daudz kā kopēja — un vispirms tas, ka abu deja ir tieši aktieriski tēlaina, ka abām piemīt spēja pārveidoties, iemiesoties tēlā. 
Jau pašā sākumā Ausma Dragone ne tikai pati strādāja pie sava tēla, bet bija arī tas nemiera gars, kas nepārtraukti urdīja savus partnerus, gribēdama saņemt no viņiem pretī tikpat daudz, cik deva pati. To izprata gan Džons Markovskis, kas dejoja Romeo, gan arī citi. 

Klasiskie baleti tā arī nekļuva par Ausmas Dragones daiļrades asi. #space

Vadošās lomas tajos tā arī vēl palikušas nedejotas. Toties daudz bijis tādu baletu, kur māksliniece dejojusi lomas ar pirmajā acu uzmetienā šķietami tīri lirisku nokrāsu. Tās parasti tā vai citādi saistījušās, asociējušās ar dabas tēmu. Tāda loma ir Stirniņa S. Balasanjana un H. Tangijevas Birznieces baletā «Šakuntala». Baletmeistare, veidojot tēlu, izmantojusi balerīnas dabiskās dotības, bagātīgi to piesātinājusi ar lēcieniem, ko Ausma Dragone izpilda strauji un graciozi. Dabas, meža krāšņuma un burvīguma tēma viņas izpildījumā tomēr neiegūst idillisku noskaņu. Viņas dejā ir tramīgums un neuzticība, kas neliecina par bailīgumu, bet gan stāsta par jūtīgu dvēseli, kuru viegli var ievainot ar rupju, nesmalkjūtīgu pieskārienu. 
Dabas un cilvēku jūtu lirika savdabīgu nokrāsu ieguva arī ar Ausmas Dragones dejoto Meža laumu M. Skoruļska baletā «Meža dziesma», kura libreta pamatā ir izmantota Ļesjas Ukrainkas drāma. E. Šiliņa, recenzējot izrādi, rakstīja: 
«lepriecina A. Dragones Meža lauma, viņas maigais trauslums un vijīgums.» 
Bet aiz tā bija vēl nemiera dzirksts, pašas tēmas dramatisms. Deja bija, «kā vītolzariņš, kas šūpojas vējā», kas plauka un protestēja pret nāvi, kam šķita nedabiski, ka to var nolauzt. #Q [E. Siliņa]
Šajās lomās viņas deja bija kā pakļāvīgs māls, kas, veidojot jebkuras kontūras, tomēr saglabā savu faktūru. Aleksandrs Lembergs, iestudējot baleta miniatūru «Pāns un Sīringa», izvēlas citu materiālu — viņam ir nepieciešams mirdzošs marmors. Un Ausma Dragone — Sīringa tādā pārvēršas. Oļega Barskova emocionālā, krāsainā mūzika uzbūra spilgtus darbojošos personu tēlus, baletmeistars tiem radīja skaidru, skulpturāli veidotu horeogrāfisku valodu, kas bija kā piemērota Ausmas Dragones staltajam, skaistās, proporcionālās formās veidotajam ķermenim. Nimfā Sīringā atkal ir liels dvēseles spēks, cilvēciska tīrība, protests pret varmācību. 
Sadarbībā ar Aleksandru Lembergu tapa arī Saules priesterienes tēls O. Barskova baletā «Inku zelts». 
Te atkal atdzīvojas Romeo un Džuljetas tēma — mīlestība izaug, paceļas pāri naidam, mantas un varas kārei. To samin, iznīcina, bet jūtas ir nemirstīgas. #space

Horeogrāfiskajā risinājumā arī šai tēlā baletmeistars izmanto pantomīmas elementus, ar to palīdzību iezīmēdams vairākus jūtu, attiecību attīstības momentus, bieži vien ieskicēdams tos kā garām ejot. Uz kopējā masu darbības fona tie būtu varējuši arī pazust, bet te nāca palīgā Ausmas Dragones šais gados jau izkoptā meistarība. Visus savam tēlam atvēlētos darbības momentus māksliniece prot it kā uz brīdi izvirzīt tuvplānā, suģestēt skatītāju uzmanību ar to, ko jūt, pārdzīvo, domā tēls. Viņa izmanto ne tikai kustību, žestu izteiksmību, bet runā ari ar seju, acīm. Šajā izrādē daudz iegūst tie skatītāji, kas atrodas tuvāk rampai, kur var redzēt un sekot sejas izteiksmei, acīm. Un atkal nekas nav pārspīlēts, mākslinieces pārdzīvojums ir patiess, viņa sev neatļauj uzspēli, grimases, kas sen jau kļuvušas par baleta štampiem un vienu otru reizi parādās pat jaunu dejotāju tēlojumā un apliecina nevarību, vai neuzticēšanos savas izteiksmes spēkam. Dejas izteiksmi pilnībā Saules priesteriene var izmantot tikai vienā adadžo — kad beidzot atklāj Māksliniekam savu mīlestību. Un arī šeit [dejā] saglabājas un attīstās sarežģīto dvēseles pārdzīvojumu spriegums. [dejas] Atsevišķie skopie uzliesmojumi saplūst emociju straumē, stāsta par mīlestības bezgalīgumu. Ausmas Dragones artistiskums nepalika neievērots jau pirms šīs lomas tapšanas. 1966. gadā viņu uzaicināja piedalīties filmas «Ciklons sāksies naktī» uzņemšanā, kur bija jāatveido... gucuļu meitene Gelena. Uzņemšana notika Karpatos, un vietējie iedzīvotāji nespēja noticēt, ka kustīgā, enerģiskā meitene nav «īsta» guculiete, bet gan latviete, balerīna. Ausmai Dragonei piemīt brīnišķīga spēja noticēt saviem tēliem un brīvi, nepiespiesti iedzīvoties viņu biogrāfijas kolīzijās. Kino bija tikai epizode, jo Ausma Dragone tomēr ir un paliek balerīna, deja ir viņas galvenā stihija, un tai viņa atdod visu savu dzīvi un darbu. 
Pamatīgums, neatlaidība darbā Ausmai tika ieaudzināti no bērnības. Māte ģimenē bija vienīgā pelnītāja, un bērni auga pieticīgi un nelutināti, prata novērtēt rupjmaizes un cukura grauda gardumu. īpašus talantus Ausmā nevienam nebija laika meklēt. Mazā meitenīte ar lielajām, nopietnajām acīm mīlēja savā nodabā dziedāt, domāt un attēlot sev to, ko viņai atklāja lielā pasaule. Kā jau visi bērni. 
Reiz viņa kopā ar draudzeni aizgāja uz baletpulciņa nodarbībām klubā. Apjuka saposto un pašpārliecināto meiteņu pulkā, tomēr drosmīgi uzvilka apvalkāto vingrošanas tērpu, neveiklās gumijas čības un pamēģināja darīt to pašu, ko viņas. Skolotāja nez kāpēc viņu ievēroja un aizveda uz īstu baletskolu. Tas arī bija — sākums. Netrūka grūtu brīžu, kad licies, ka nepietiks spēka, ka neizturēs, bet māte nekad nežēloja, tikai teica — ja esi ko iesākusi, izdari līdz galam. Ausmas māmuļa zināja, ka darbs prasa sviedrus, un to neslēpa meitai, viņai pašai bija sievietei grūta un neierasta profesija — kurpnieks. #metonymy Ausma ļoti lepojās ar savu māti. Atmiņā palicis gadījums, kad pēc pirmizrādes Egīnas lomā baletā «Spartaks» viņa jautājusi mātei, kā paticis, un palepojusies, ka izskatījusies skaista. Bet māte atbildēja — nē, meitiņ, skaista tu nekad neesi bijusi. Tas bija brīdinājums — ne mirkli neļauties paštīksmei. Mātes vairs nav, bet dotā ceļa maize palikusi mūžam. Mātes piemiņu godinot, Ausma joprojām pērk viņai biļetes uz savām pirmizrādēm. 1970. gadā Ausma Dragone kādā intervijā teica: «. . . dzīvē pats svarīgākais, uzticamākais ir darbs. Kad cilvēks nonāk pie šīs atziņas, viņam šķiet, ka viņš pirmais to atklājis. Arī man tā bija. Tas laikam tāpēc, ka ikviens pie tādas atziņas nonāk citādi. . .» 
Mākslinieces dzīvē liela nozīme daudziem apstākļiem un cilvēkiem. Slikto viņa cenšas nepieminēt, par labo stāsta labprāt. Un, runājot par cilvēkiem, kas spējuši dot visvairāk, vienmēr min Helēnu Tangijevu-Birznieci. Darbā viņa bija prasīga līdz nežēlībai, nepielūdzama, vārdos asa. Bet viņa lieliski prata atklāt talantu — saskatīt un attīstīt profesionālas dotības, izsvērt dejotāju rakstura īpašības, ja vajag, mācēja piespiest strādāt, pārliecināt par nepieciešamību darīt tā vai citādi. Ausmas Dragones individualitāti viņa uztvēra ļoti precīzi, saprata iespēju daudzveidību, spēju pārsteigt un sāka veidot jaunās dejotājas repertuāru tā, lai personība varētu atklāties visspilgtāk. Gatavojot baleta miniatūru vakaru, H. Tangijeva-Birzniece Ausmai Dragonei uzticēja «Neredzīgo» — miniatūru, kuras horeogrāfijas autors ir L. Jākobsons. Kopš 1959. gada. to ar lieliem panākumiem dejoja Ļeņingradas balerīna Alla Šeļesta. «Sapnis par neatkarību» — tā trāviņas vadtēmu šai miniatūrā nosaucis kritiķis M. Jofjevs. A. Seļesta «Neredzīgajā» stāstīja par traģisku divcīņu ar likteni, par alkatīgu vēlēšanos dzīvot, izzināt, būt patstāvīgai. G. Dobrovoļska grāmatā «Baletmeistars Leonīds Jākobsons» raksta: 
«Klasiskās dejas kustību diapazons «Neredzīgajā», liekas, nav plašāks par to, kas tika izmantots drāmbaletos. Dažas ne pārāk augstas arabeskas, pas renverse, pas assemble. Bet katrs [dejas] «pa» attaisnots ar iekšēju trauksmi un varones centieniem. #space Miniatūras priekšrocība [dejā] ir tai apstāklī, ka jūtu nokrāsas ir tikai iezīmētas un nav saistītas ar situācijas, rīcības un laika noteikto konkrētību.» #Q [G. Dobroļovska]
Tātad jau paša horeogrāfija ir dota iespēja traktējumu daudzveidībai. 
Salīdzinājuma ar A. Seļestu jauna dejotajā Ausma Dragone savu varoni veidoja liriskāku — trauslāku un neaizsargātāku. 
Viņas cīņa ar likteni aizkustināja ar bērnišķīgu neatlaidību, bet deja nekādā gadījumā neizraisīja sentimentālas jūtas, jo bija emocionāli patiesa — tik patiesa, ka pat pašai dejotājai šķitis, ka tā tiešām kļuvusi neredzīga. Ausmas Dragones dejas tēlainība īsti spilgti atklājās O. Barskova miniatūrā «Neglītais pīlēns», ko H. Tangijeva Birzniece radīja tieši viņai. Tajā stāstīts par labu, dāsnu sirdi un mīlestību, ko neviens neprata novērtēt. Pagalms, kura iemītnieki neredzēja un arī negribēja redzēt tālāk par savu dubļu peļķi un mēslu kaudzi, arī mazajam pīlēnam sākumā šķita kā bezgala liela, neizzināta pasaule. Ar uzticību un mīlestību viņš devās pie visiem — bet tie tikai bārās un sita. Sakalts vientulības un nievu ledū, mazais, neveiklais kamoliņš zaudēja dzīvotprieku un izmisumā bija gatavs mirt. Dejotāja uz skatuves bija viena, bet viņas izjūtu prizmā dzīvoja, skaidri iezīmējās viss apkārtējais stulbuma un mietpilsonības pūlis ar tā aprobežotības nežēlību un tieksmi pēc ārējā spožuma. Dejotājas ķermenis it kā transformējās, rokas un kājas kļuva pārmērīgi garas un trauslas, ceļi vērās uz iekšu, bet kakls, šķita, nespēja noturēt skumjo galviņu. Viņa nebaidījās [dejā] būt ārēji pat smieklīga, nožēlojama, lai droši pasvītrotu kontrastu ar sava tēla būtību. Dejas otrā daļa variē gulbja seno motīvu, mostas spēki un sevis apziņa, tas atrauj no zemes, paver bezgalīgas tāles, un sākas lidojums tīrās, augstās un plašās debesīs. Baletmeistare šai dejiskajā ainā centās parādīt Ausmas Dragones individualitāti pēc iespējas daudzpusīgāk. Un tas arī izdevās. Arī turpmākajā darbā uzstāšanās nelielos priekšnesumos, lakoniskie un grodie tēli miniatūrās Ausmai Dragonei devuši pelnītus panākumus. 
1969. gada sākumā Maskavā notika III Vissavienības jauno koncertnumuru konkurss, kurā piedalījās visi PSRS baleta teātri. Žūrijas komisija noskatījās 91 priekšnesumu. Mūsu baleta mākslinieki parādīja miniatūru «Drauds», kuras autori bija toreiz vēl J. Vītola Valsts konservatorijas IV kursa students Pēteris Plakidis un teātra solists — Ļeņingradas Valsts N. Rimska-Korsakova konservatorijas baletmeistaru fakultātes arī IV kursa students Juris Kaprālis. Miniatūras pamatdoma — kopēja cīņa par mieru, cīņa pret jauna kara draudu, kurš arvien vēl nes postu cilvēcei. Asociatīvo kara drauda, kara idejas — nelaimes un ciešanu nesējas tēlu dejoja Ausma Dragone. Šai dejā pēkšņi zuda trauslums un emocionalitāte, tā skanēja kā metāls, kustības bija precīzas, it kā mehāniskas, asas un neatvairāmas. Dejotājai vairs nebija sejas, skaistā ķermeņa, tikai baigs, uzmācības pilns spēks. Šķita — viņa jebkurā brīdī spēj uzkrist no gaisa, pēkšņi ielīst pa atslēgas caurumu, nodurt, nožņaugt, sadedzināt. Ar dejotājas ierasto plastiku bija notikusi pilnīgi neticama pārmaiņa. 
Konkursā par augstvērtīgu māksliniecisku sasniegumu un teicamu meistarību Ausmai Dragonei tika piešķirta II prēmija un diploms. #space #upisgood
Balets Ausmai Dragonei ir dzīves nepieciešamība. Deja ir skaistuma, cilvēka ķermeņa izteiksmības māksla, deja ir arī nerimtīga sevis pārvarēšana, kam vajadzīgs īpašs spēks, īpaša dzīvotspēja, jo, sistemātiski un neatlaidīgi strādājot pie savas mākslas izteiksmes līdzekļu izkopšanas, jācīnās ne tikai ar savu garastāvokli, raksturu — bieži vien arī ar veselību. Bet viņa ir optimiste. Viņa ne tikai spēj veikt savu tiešo darbu mākslā, bet ir arī viena no sabiedriski aktīvākajām dejotājām. Ilgus gadus viņa veikusi dažādus pienākumus komjaunatnes darbā, kā delegāte piedalījusies un uzstājusies LĻKJS un VĻKJS kongresos, bijusi visās radošās jaunatnes vasaras nometnēs. Jo viņā mājo tieksme visu redzēt, dzirdēt, uzzināt. . . Tas viss palīdz krāt atziņas, gūt arvien jaunus iespaidus. Līdzās lielajai emocionalitātei, precīzai intuīcijai viņā ir arī zināms racionālisms. Viņa nemāk dejot «kaut ko» un «vispār», katrai kustībai vienmēr meklē jēgu un attaisnojumu, mokās ar bezgalīgiem «ko un kāpēc es gribu pateikt», un tikai tad, kad viss ir nopamatots, izdomāts un pieņemts, — atraisās jūtas. 
Šodien ir jau pierādījies, ka Ausmai Dragonei visnepieciešamākās ir lomas ar bagātu idejiski dramaturģisko materiālu, turklāt ar visplašāko diapazonu — gan traģiskas, gan komiski groteskas. Komiska dzirksts, īpašs spēles prieks iekvēlojas baletos, kur tēliem dots spilgti izteikts raksturs. Tāda bija nelielā Velnenes loma M. Culaki baletā «Pasaka par popu un viņa kalpu Baidu», kur dejā bija vajadzīgs sevišķs lunkanums un bija iespējams izdomāt dažādas izdarības. Viņa viegli atrada savam tēlam atbilstošu uzvedības manieri, asprātīgi reaģēja gan uz vecā velna sāpošo zobu, gan amizējās ar drosmīgo Baidu. Jau ilgi uz skatuves dzīvo Ausmas Dragones nejaukā Varvara I. Morozova pasakā «Doktors Aikāsāp». Šai lomā negatīvais raksturs atklājas dejā, daudzās izdarībās, dažādas attieksmēs pret partneriem. Lielīgā, pastulbā būtne, kas neieredz dzīvniekus, sit tos un baidās no tiem, uzreiz ieguva bērnu antipātijas. Tie noticēja, ka ļaunā tante ir «īsta», un, lai arī cik centīgi tā grieztos dancī, aplausus tā nekad nesaņēma. Kā paaudžu stafeti Ausma Dragone pārņēma ne vienu vien lomu, ko bija dejojusi Janīna Pankrate. Tie bija tēli, kuru atveidošanai nepieciešams īpašs personības šarms, dejas stila elegance. Kad repertuārā vēl bija S. Rahmaņinova «Simfoniskās dejas», viņa Zelta dāmas lomā dublēja J. Pankrati un V. Vilciņu, dejas tehnikas ziņā spīdoši izpildīja efektīgu lēcienu sēriju un [dejā] prata precīzi izteikt mūzikas emocionālo saturu, parādot naudas varas auksto un vienaldzīgo mirdzumu, kas pakļauj, visu sagriež nebeidzamā virpulī, bet nespēj sasildīt dvēseli, izkliedēt ilgas pēc Dzimtenes. Tikpat efektīga, spoža un lepna ir Egīna A. Hačaturjana baletā «Spartaks». Šī [baleta] tēla darbībā sarežģīti savijas gan politika, gan personiska ieinteresētība, dažādi uzskati, pretrunas. Veidojot šo tēlu, baletmeistars J. Canga daudzējādā ziņā neatkāpās no tā pirmradītāja L. Jākobsona koncepcijas, risinot tēlu valodu skulpturāli plastiskās formās, meklējot statikā izteiksmes iespējas. Ausmas Dragones Egīna ir gudra, viltīga un nežēlīga. Aiz pārsātinātas, it kā nevērīgas izteiksmes slēpjas koncentrēta uzmanība, asa uztvere —viņa visu redz, vērtē, neko nepalaidīs garām. Viņa vienmēr paradusi visu panākt, bet, ja nu vienreiz tas neizdodas, tad atriebība ir briesmīga. Egīnā nepārtraukti kūsā un sprēgā enerģija, kura pēc ilgas aiztures izlaužas orģiju skatā, lai apliecinātu, ka tā ir veltīga, nevienam nevajadzīga un mokoša. Kritika, vērtējot Ausmu Dragoni Egīnas lomā, atzīmēja tieši spēcīgo dramatisko tēlojumu. Droši vien skatuves gaitu pašā sākumā Ausmai Dragonei baletā «Pērs Gints» uzticētu dejot Solveigu. Bet 1966. gadā baletmeistars Aleksandrs Lembergs viņā saskata Ingrīdu, meiteni, kas savā kāzu dienā pārgalvīgi aizbēg kalnos ar Pēru. Ausmas Dragones Ingrīdā, kura parādās tikai nedaudzās epizodēs, manāmas rakstura īpašības, kas radniecīgas mūžīgajam klaidonim, — ātra daba, pārgalvība, ļoti impulsīva rīcība. Viņa pakļaujas mirkļa aizrautībai, dara, ko liek temperaments, zaudē, ir nelaimīga, bet citāda būt nespēj. 
Dejotāja prot atrast iezīmīgus rakstura vilcienus pat tādās lomās, kas līdzās spilgtām galvenajām varonēm šķiet pilnīgi bālas un neinteresantas. Tā, piemēram, Flēra de Lisa baletā «Parīzes Dievmātes katedrāle» — salīdzinot ar Esmeraldu — ir manekens, auksta lelle bez sirds un dvēseles, kurai nejauši ielikta rokās vara. Un tomēr, vērtējot šo baletu, recenzenti, kas parasti plaši runā par uzvedumu, bet mazāk skar tēlotāju meistarības jautājumus, līdzās galveno lomu izpildītājiem neaizmirst pieminēt arī Ausmu Dragoni — Flēru de Lisu. Lūk, ko raksta daži no vērtētājiem. E. Drulle: 
«A. Dragones veidotais tēls valdzina ar smalki niansētu, pārdomātu iekšējo attaisnojumu katrai pozai un dejiski tīri izpildītai kustībai.»  #space #Q [E. Drulle]
J. Bērziņš: «
Artistisku spožumu pils ainā iestrāvo Flēras de Lisas tēlotāja Ausma Dragone, kas pat ar nedaudz kustībām pasaka ļoti daudz par sava tēla raksturu.» #Q [J. Bērziņš]

Māksliniece še pārliecinoši pratusi dejas skopo leksiku izmantot tā, lai tēls ieskanētos, atdzīvotos un pilnībā pateiktu izrādē savu vārdu. Tad repertuārā parādījās arī tā saucamās nopietnās «negatīvās lomas». Vispirms bija Frīda J. Ķepīša baletā «Turaidas Roze» — ļaunais gars, pretstats tīrajai un nevainīgajai Maijai. Frīdas darbības galvenais pamatojums bija greizsirdība. Baletmeistare I. Strode, radīdama šo tēlu, dejā ieskicēja gan to, ka Frīda ir galma dāma, gan to, ka greizsirdīga, ka mīl dārznieku Heilu un cenšas to iegūt, bet izdarīja to ļoti tieši, ilustratīvi, paskaidrojoši. Ausmai Dragonei ilustratīvisms ir svešs, nepieņemams, tāpēc viņa centās dot tēlam miesu un asinis. Recenzenti ievēroja, ka 
«viņa (t. i., A. Dragones Frīda) uz skatuves ir galvenā darbības intrigas virzītāja, tempa un ritma noteicēja attiecīgajai situācijai.» 
Meklējot tēla rīcības pamatojumus, cilvēcīgas stīgas, Ausma Dragone centās šo dēmonisko būtni it kā attaisnot. Jā, Frīda mīl — dziļi un patiesi, cīnās par savu mīlestību, bet dara to negodīgi, nodarot pāri citiem, tāpēc arī viss sabrūk. #space Arī Frīda pārdzīvo traģēdiju, arī viņa ir nežēlīgo juku laiku upuris. leliekot tēlā visu savu temperamentu un šarmu, Ausma Dragone — Frīda — tiešām kļuva par centrālo, darbību virzošo spēku, atstāja ēnā pat Jakubovski. Tomēr [dejas] tēls īstu dzīvību neieguva, jo pārāk vienkāršota un nepamatota bija tā ievirze. 
Otra līdzīga loma bija ļaunā pamāte Malda J. Mediņa baletā «Mīlas uzvara». Lūk, kā baletmeistare I. Strode pati raksturo šo tēlu: 
«Esmu pilnīgi pārskatījusi Maldas koncepciju. Ja iepriekšējā traktējumā viņa [Maijas tēls baletā] tika rādīta kā ārēju apstākļu veidota cietēja, kura ļaunumu nodara neapzināti, tad tagad izvēlējos citu ceļu — Malda no «upurjēra» pārvērsta apzinīgā būtnē, kas cīņā par savu mīlestību ir gatava lietot pat naida ieročus.» #reference #Q [I. Strode]
Naids pret pameitu Ainu atkal izaug no greizsirdības, galvenais cīņas ierocis atkal ir atriebība. Salīdzinot divas Maldas lomas izpildītājas, kritiķi atzīmēja: 
«Velta Vilciņa Maldas tēlu paceļ līdz ļaunuma vispārinājumam, bet A. Dragone šajā tēlā ielikusi vairāk sievišķīga valšķīguma, svelošu kaislību pret jauno bajāru Sauldotu .. .»  #space #upisgood #Q [dejas kritiķis]
Tātad māksliniece arī šoreiz konsekventi izturējusi savu līniju — vispirms tēla rīcībai meklējusi cilvēcisku pamatojumu, kas loģiski izaug no attiecībām un saskaņā ar raksturu nosaka noteiktu darbības ievirzi. Tas, ka [dejotājas] tēls palicis tikai interesanti ieskicēts, bet nav izveidots līdz galam, nav izpildītājas vaina. Dramaturģiskā kulminācijas punktā, kad Maldu atmasko un izraida, parādīt varones pārdzīvojumus gandrīz nav iespējams, jo te nepietiek tikai aktierisku dotību, ir nepieciešami horeogrāfijas žanram atbilstoši izteiksmes līdzekļi, kuri tēlam nav doti. Ausmas Dragones radošās iespējas īsti atraisījušās nav arī Zaremas lomā B. Asafjeva baletā «Bahčisarajas strūklaka». I. Strodes «horeogrāfija pēc R. Zaharova skatuves plāna» traktē Marijas un Zaremas tēlus monotonā jūtu gammā, padarot tēlu attiecības un to idejas melodramatiskas. Zaremas dejai pietrūkst raksturīga, tēlaina zīmējuma, brīžam pat šķiet, ka kustību izvēlei ir gadījuma raksturs. Turklāt īsti dejiskas izteiksmes tēlam ir maz — daudz ko, pat loti svarīgu, ir jāpasaka ar žestu un mīmiku, tīri naturālistisku darbību, kas viegli vedina uz nepatiesību, lieku eksotiku, juteklību, kaislību uzspēli. Ausma Dragone, kā vienmēr, prot izvairīties no ārišķības un tēla darbību, pārdzīvojumus loģiski nopamatot. Viņas Zarema netīksminās ap sevi, bet lolo savu skaistumu tāpēc, ka tas tīkams Girejam. Zarema ir pārliecināta, ka tiek mīlēta, un tāpēc glabā sevi un savas jūtas saudzīgi un ar pārākuma apziņu. 

Cenšoties maksimāli izsmelt dotās izteiksmes iespējas, māksliniece parāda tēlu attīstībā un finālā sasniedz patiesu dramatisku kāpinājumu, atklājot dejā izmisumu, pēkšņi uzliesmojošo nežēlīgo naidu, fanātisko mīlestību, spēku izsīkumu pēc garīga satricinājuma un gatavību mirt. #space


Tomēr talanta jaunatklāsmes šai tēlā nav, izrādes butaforiskumā viņa nespēj pa jaunam atraisīties. Atkal ir redzama meistarība, aktieriskās dotības, skatuviskā pieredze, viss izdarīts korekti, bet pietrūkst vienreizības, radošas enerģijas, kas tik spilgti iezīmējusies citās lomās. Ausmas Dragones skatuviskais temperaments vispilnīgāk atklājas baleta tā saucamajā «spāņu» repertuārā. Pirmā šāda rakstura loma bija ielas dejotāja Rozita L. Minkusa baletā «Dons Kihots». Tā gan neizvirzīja nekādus psiholoģiskus uzdevumus, neiezīmēja noteiktu raksturu un pārdzīvojumus, toties tajā kūsāt kūsāja nevaldāms dejas prieks, dzīves mīlestība, enerģija. Ausmas Dragones Rozita dejā bija bezgala mainīga — te plūstoši plastiska, te šķautnaina, tverta asos rakursos, it kā negaidītos pagriezienos un stingros pozu akcentos. 
Un tad sekoja loma izrādē, kas mūsu teātra repertuārā jau bija ieguvusi vislielāko popularitāti, — M. Ravēla «Bolero», Ausma Dragone še necentās pēc oriģinalitātes, bet drosmīgi pārņēma Janīnas Pankrates tēla estētisko koncepciju — parādīja lepnu, izaicinošu sievieti, tās nesalaužamo, brīvo garu. Recenzenti atzīmēja, ka ««Bolero» galvenās varones lomā A. Dragone mūs pārsteidz un liek sevi iepazīt pavisam jaunā gaismā. #Q [dejas recenzenti]

Viņas [dejotājas] veidotā spāņu skaistule ir tā iedegusies mīlā, ka liegi plastiskajās kustībās it kā izkliedz savas jūtas.» #Q [dejas recenzenti]
Piekrītot šim vērtējumam, gribas tikai iebilst, ka šoreiz plastiku apzīmēt kā liegu nebija pareizi, jo kustību izteiksmības krāsās pasteļtoņu vairs nebija. Rakstot par J. Pankrati, [dejas] «Bolero» būtību ļoti trāpīgi raksturojusi V. Bērziņa: 
«Sākas īsā, skarbā, kaislību pilnā dzīve. #Q [V. Bērziņa]
Sākas bolero, šī īsti kareivīgā deja, kurā vīrietis un sieviete sastopas kā pretinieki, deja bez maiguma izpausmēm, nesaudzīga, aizturētas kaisles pilna, kas jādejo tā, itin kā dodoties kaujā...» #Q [V. Bērziņa]
Arī Ausma Dragone dejo tā, tomēr neatkārto citu jau atrasto, neatdarina, bet piešķir tēlam vienreizēju savas individualitātes nokrāsu, liek tajā ieskanēties saviem sirdspukstiem, ritēt savām asinīm. Maigo, trauslo un trauksmaino meiteņu laiks bija pagājis. Tagad pilnā balsī sāka runāt sieviete, sākās stāsts par mūžseniem konfliktiem, sarežģītiem psiholoģiskiem pārdzīvojumiem caur jau nobrieduša rakstura prizmu. Tāpēc bija likumsakarīgi, ka baletmeistars Aleksandrs Lembergs, iestudējot Z. Bizē— R. Sčedrina svītu «Karmena», galveno lomu uzticēja Ausmai Dragonei. Šajā simfonizētajā baletā visa uzmanība ir koncentrēta uz varoņu personīgo drāmu, kas izaug no divu raksturu, divu pasaules uzskatu sadursmes. Risināta tā ir ar mūsdienīgiem izteiksmes līdzekļiem, izmantojot tikai mūzikas un dejas specifiskos līdzekļus, paļaujoties uz kustību un pozu izteiksmību. Deja ir tverta grafiskā zīmējumā, asi akcentētās kustību un pozu attiecībās. Karmenas tēlā vispirms saista personības brīvības apziņa, neatkarība, spēja nepieļaut kompromisus. Centienu traģiska neīstenošanās, varoņu likteņu bezizeja, cīņa uz dzīvību un nāvi — lūk, par ko tagad tiecas stāstīt Ausmas Dragones māksla. Viņas dejas traģiskajai intonācijai ir nepieciešams ass plastisks zīmējums, un «Karmenā» tieši tāds ir. Dejas kustības plūst, lokās, krustojas, tajās pulsē patiess temperaments, atklājas dziļa nozīmība. #space Un ārējam šarmam un pievilcībai, kā vienmēr, pievienojas smalka [dejas] tēla dvēseles izpratne, gaume. Šķiet, ka Karmena ir radīta tieši viņai. 
Sadarbība ar Aleksandru Lembergu Ausmai Dragonei ir veiksmīga un laimīga. Viņa iestudējumu vērienīgums, dramaturģiskais izstrādājums ir tuvs un vajadzīgs mākslinieces daiļradei. Par to liecina arī pēdējais — E. Lazareva baleta «Antonijs un Kleopatra» uzvedums. 
Šī jaunā tikšanās ar V. Šekspīra dramaturģiju baletā iezīmējusi Ausmas Dragones skatuviskajā biogrāfijā noteiktu virsotni, pierādot, ka viņa spēj mērķtiecīgi un ar lielu atdevi realizēt vissarežģītākās baletmeistara ieceres.  #upisgood #space

Kleopatras loma pēc sava emocionālā sprieguma, horeogrāfiskā teksta daudzuma ir viena no visgrūtākajām. Baletmeistars vairākkārt uzsvēris, ka balets veidots kā stāsts par lielu mīlestību, kas ir arī V. Šekspīra drāmas centrā. Tikai Šekspīram šī mīlestība ir daudz sarežģītāka, jo tā savijas ar politiku, ietekmē to un savukārt tiek ietekmēta, tā skar vēsturiskus notikumus, un aiz tās stāv tūkstošiem cilvēku un daudzu valstu likteņi. Salīdzinot ar citām Kleopatras lomas izpildītājām, Ausmai Dragonei tieši šo sarežģītību parādīt ir izdevies vislabāk un visdziļāk. #space Antonija un Kleopatras attiecības nekādā gadījumā nedrīkst un nevar atgādināt Romeo un Džuljetas likteņstāstu, tad zūd uzveduma jēga. Kāda tad ir īstā Kleopatra?1 Par viņas skaistumu stāsta leģendas, bet patiesībā izcila skaistule viņa nemaz neesot bijusi. Ausma Dragone, veidojot savas varones ārieni, ir tikpat skaista kā filmā redzētā Elizabete Teilore. Tikai ārējais pievilcīgums netiek akcentēts kā Kleopatras galvenais spēks. Viņa prot pakļaut sev cilvēkus, valdzināt ne tikai kā karaliene, bet arī kā personība, kurai piemīt ass prāts un prasme patikt. Viņas Kleopatras raksturs ir ļoti dzīvs, pat kaprīzs, viņa mīl ar naidu un izmisumu, visu dara kvēli un temperamentīgi, bet tai pašā laikā spēj arī reāli novērtēt situāciju, diplomātiski izlikties. H. Sūna pat saskatījis A. Dragones Kleopatrā «viennozīmīgu ļaunumu», taču šis pārmetums ir nevietā, jo tam ir jābūt, — šis skaistuma un neierobežotas varas spēks ir postošs, briesmīgs, tas nes nāvi un iznīcību. [dejā] Antonija un Kleopatras mīlestībā nav nekā no skaidrām, viengabalainām jaunības romantikas piestrāvotām jūtām, viņi nedrīkst būt cietēji, jo savu likteni veido paši, izdara izvēli, ietekmē notikumus, rada konfliktus, kas savukārt tieši atsaucas uz viņu attiecībām. [dejā] Atklājot savas varones būtību, Ausma Dragone prot izmantot ne tikai deju, bet arī statiku. [dejā] Pārliecinoša un apžilbinoša ir viņas pirmā parādīšanās, kad tā nekustīgi stāv uz nestuvēm. [dejā] Ķermenis sastindzis, šķiet, ka viņa pat neelpo, un auksti, pašapzinīgi, lielām, mīklainām acīm viņa raugās uz Antoniju. Un, tikai pārliecinājusies par uzvaru, atdzīvojas, atklāj savas jūtas. Laimē vijoties ap Antoniju, viņa vētraini tver tā glāstus, bet dejā mīlas idilli, harmoniju nejūtam, miers viņas Kleopatrai nav pieņemams, pasivitāte sveša. Greizsirdībā viņa ir nežēlīga, dusmās nevaldāma, tām ir vajadzīga fiziska izpausme, tāpēc arī tiek kājām spārdīts vergs, tāpēc viņa uzšaujas augšup padoto paceltajās rokās un kā vanags uzkrīt upurim. Māksliniece nepieļauj idealizāciju, kaut gan baletmeistars, īpaši pēdējā cēlienā, uz to virza. Līdz ar lieku patētiskumu un ciešanu apspēli finālā ielaužas viennozīmība, ko lomu izpildītājiem pārvarēt saviem spēkiem nav iespējams. Tā, izejot no veidoto raksturu loģikas, neizdodas pārliecināt, kāpēc Kleopatrai vajag tikai Antonija mīlestības pārbaudei inscenēt savu nāvi, kas savukārt noved Antoniju līdz bojā ejai. Pareizāk būtu sekot Šekspīram, kurš pieļauj savai varonei būt pat sīkumainai un melīgai, nodevīgai. Antonijs izrādījās neveiksminieks, neveiksmes viņu morāli iznīcināja, bet Kleopatra tik vienkārši padoties nevar, sarežģītajā spēlē — pasaules varas cīņas arēnā viņa drīzāk upurētu savu mīlestību nekā cīnītos par to. [deja] Pretrunas starp baletmeistara koncepciju un tēla raksturu gan ietekmē, bet nemazina Ausmas Dragones Kleopatras vērienīgumu un dinamiku. Droši var sacīt, ka tieši viņas veidotais tēls ir liels ieguvums izrādei, jo tas vistuvāk stāv Šekspīra dotajai emocionālai un filozofiskai slodzei. #space [deja]
Spēja atklāt dejas mākslas tēlainības būtību, radīt spilgtus, savdabīgus tēlu raksturus — lūk, kas saista Ausmas Dragones personībā. Viņas veidotie tēli paliek atmiņā, rosina domāt, rada interesi, varbūt tāpēc par Ausmu Dragoni jau ir daudz rakstīts, vairāk nekā par citām viņas paaudzes balerīnām. Interesanti, ka kritiķi, žurnālisti, kolēģi, vērtējot viņas sniegumu, parasti saka: «. . . mūs iepriecināja, pārliecinoši izpildīja, pauda .. .» Dejas raksturojumā visbiežāk sastopamie apzīmējumi ir — izteiksmīgi, iejūtīgi, aizkustinoši, silti, patiesi, pievilcīgi. Viens no pirmajiem aprakstiem par Ausmu Dragoni iesākās tā: «Deja ir prieks. Deja ir arī sāpes un izmisums. Tikai cilvēkam, kas pret visu vienaldzīgs, nekad neradīsies vēlēšanās dejot. Visu pārdzīvoto nevar atklāt vārdos. Neizteikto pauž deja, jo tā nevis stāsta, bet saviļņo un satrauc.» #Q [anonīms apraksts] Kādreiz intervētājs Ausmai Dragonei jautāja: «Kāds ir gandarījums par grūto darbu, varbūt tie ir aplausi, skatītāju atzinība, slava un popularitāte?» Viņa atbildēja: «. . .es dejoju tāpēc, ka man būtu grūti nedejot, kaut kas iekšā sēž un urda, gribas dejot. ..» H. Tangijeva Birzniece pirms desmit gadiem par savas skolnieces perspektīvām teica: «Ja viņa neatlaidīgi strādās, izkops kustību klasisko formu, kā dejotāja viņa ies tālu.» Un Ausma Dragone strādā — droši, neatlaidīgi, mērķtiecīgi. 

49 “Latviešu Mūzika” nr. 11 (1974) | I. Lagzdiņa
Irēna Lagzdiņa 
TĒLO EDGARS ZVEJA 
Vairāk nekā divdesmit gadu radio ēterā skanējusi Edgara Zvejas skaisti tembrētā, izteiksmīgām intonācijām bagātā balss, uz viņa pleciem ir iznests operetes teātra repertuārs. #metonymy Par dziedoņa vokālajām dotībām un lieliskajām interpretatora spējām mūzikas zinātnieki jau daudzkārt teikuši atzinīgus vārdus. Šoreiz gribas runāt par viņa aktiera mākslu. Liekas, aktiera profesija pati par sevi pilna pretrunu. #space Tās nosaka katra aktiera tiekšanās pēc individuāla izteikšanās veida, no vienas puses, un atkarība no režisora, tradīcijām, repertuāra, partnera — no otras puses. Liekas, nevienā profesijā nav tik spilgti izteikta šī atkarības un neatkarības mijiedarbība. Visspēcīgāk tas ir jūtams muzikālā teātra aktierī, kur pie visām jau minētajām, objektīvi nosacītajām pretrunām nāk klāt vēl viena — mūžīgais strīds, kas tad īsti ir operetes mākslinieks — dziedošs aktieris vai tēlojošs dziedonis. 

Toreiz — pirms 25 gadiem E. Zveja nenobijās no šī žanra, no tā pabērna stāvokļa, kaut arī iesākumā māksliniekam nebija ne augstas skolas, ne skolotāju, kas solītu nodrošinātu stāvokli teātrī.  #upisgood #space

Nebija arī naivi iztēlotās aktieru dzīves spožuma. Tieši otrādi — viņu sagaidīja neērtības un maza alga. Jaunais aktieris dzīvoja neapkurināmā istabiņā, bet tajā pašā laikā gandrīz katru dienu pa radio atskanēja diktora pieteikums: «Dzied Edgars Zveja.» «Taču balss saites man nesaslima, tās bija stipras kā striķi,» ar lielisku ironiju mākslinieks atceras tās tālās dienas. #Q [Edgars Zveja]  #irony Atskatoties uz vēl tālāku laiku, uz pirmajiem soļiem Liepājā, Edgars Zveja godīgi atzīst, ka sākumā pat īstas, apzinātas intereses par teātri neesot bijis, daudz vairāk paticis sports. Bija tikai neparastas novērošanas spējas, interesēja cilvēku raksturu izpausmes. Pat uz Liepājas mūzikas skolu viņu aizveda draugs, kas tur mācījās pie vokālā pedagoga E. Ruigas. Viņš lūdza Edgaram kaut ko padziedāt, un no šī brīža E. Ruiga kļuva par mākslinieka pirmo un gandrīz vienīgo vokālo pedagogu. Otrs skolotājs — aktiera meistarībā — E. Zvejām bija kolēģis P. Latiševs. Jā, un vēl — Teodors Lācis. Tās atziņas un intuitīvās nojausmas par aktiera mākslas noslēpumiem, ko viņš guva, vērojot šī lielā meistara spēli, ir palikušas uz visu mūžu. Citādi E. Zveju var nosaukt par autodidaktu, jo lielāko vairumu iemaņu vokālajā un aktiera mākslā viņš apguva pašmācības ceļā. Ne jau katrs prot apgūt savu nākamo profesiju bez sistemātiskas izglītības, ne jau katrs to drīkst. Aktierim blakus rūpīgai fizisko dotību izkopšanai jāizdara neatlaidīgs psihes treniņš. 
Tāpēc arī aktierim autodidaktam jo vairāk ir vajadzīgs īpaši organizēts psihes tips — droši vien nepieciešamas iedzimtas pašvērtēšanas spējas, talants intuitīvi uzminēt svarīgus profesijas noslēpumus, ieraudzīt sevī tās īpašības, kas kavē vai veicina apgūt un attīstīt dotības. Tagad var droši apgalvot, ka E. Zvejām tas viss piemita. 
Vienreiz nācās dzirdēt pazīstama teātra darbinieka sūrošanos, vērojot kādu jaunu solisti: «Cilvēkam it kā viss būtu, lai atrastos uz skatuves, gan augstākā muzikālā izglītība, gan labas ārējās dotības, taču viņa ir nemuzikāla un izpildījumam trūkst svaiguma, tas ir iedresēts.» #Q [kāds teātra darbinieks]
Toties E. Zvejas aktieriskais un vokālais izpildījums ir brīvs, dabisks, viegls. Tajā ir tāda pirmreizība, ka liekas — viņš tikai nesen sācis staigāt pa skatuves dēļiem. Te laikam liela nozīme ir viņa impulsīvajam, mainīgajam, jāsaka, pat pretrunīgajam raksturam. Taču šoreiz to gribas minēt kā izaugsmes veicinošu faktoru. Arī dzīvē E. Zveja ir ļoti dabisks un reizē pārsteidzoši negaidīts. Tas parasti šokē sarunu biedrus. Viņš bieži neievēro kaut ko vispārpieņemtu. Droši vien tas būtu grūti piedodams, ja neslēptu sevī kādu būtisku mākslinieka īpatnību. Viņa psihē ir kāds «mēraparāts», kas diezgan jūtīgi konstatē to brīdi, kad jaunas patiesības pārvēršas dogmās. Un tad E. Zveja ir nepielūdzams. Viņš eksplodē, viņš uzšaujas gaisā kā nelabais gars, viņš ir spalgs kā svilpiens, jo protestē pret tradīciju unificēšanu, pret konvencionālu domāšanu, pret liekulību, iesūnošanu, aklu sekošanu visāda veida normām. Droši vien katram meklējošam garam savā profesijā ir jābūt normatīvā lauzējam, ierastā gāzējam, kaut gan tas apkārtējos cilvēkos izraisa iebildumus, pat naidīgu attieksmi. Šīs «eksplozijas» E. Zvejām ir objektīvi nosacītas, tikai pirmajā brīdī šķiet neizprotamas. 
Nezinātājam var likties diezgan savāds šāds dedzīgi izteikts protests: «Apnikuši tie grāfi, kņazi un pārējie aristokrāti …» #metonymy #Q [E. Zveja] Tas ir aktiera iemīļotākais lozungs tajos brīžos, kad viņā nobriedusi iekšēja nepieciešamība atbrīvoties no operešu libretu banalitātes nastas. #space Laimīgi sagadījās, ka E. Zvejas centieni un meklējumi beidzot varēja izpausties izrādēs «Vestsaidas stāsts» (L. Bernstains), «Mana skaistā lēdija» (F. Lovs), «Skūpsti mani, Ket!» (K. Porters). Mūziklu periods teātrī deva iespēju E. Zvejas bagātīgajām raksturu studijām parādīties jaunā, negaidītā kvalitātē. Ja nebūtu bijis šī apstākļa, tad šodien par E. Zveju kā aktieri diezin vai varētu runāt. 
Mākslinieks saka, ka viņam jau no bērnu dienām esot paradums pētīt cilvēku sejas, viņu runas un izturēšanās veidu: «Cilvēki laikam mani bieži ir noturējuši par uzmācīgu, jukušu tipu, jo man traki patīk novērot.» 
Tieši šis novērošanas azartiskais raksturs ir jūtams E. Zvejas improvizācijās, kurās viņš bieži nonāk līdz ekscentrikai. [aktiera] Asprātīgas tēlojumu detaļas nobirst pār skatītāju galvām kā dzirksteļu lietus. Viņa [aktiera] improvizācijas ir tikpat pārsteidzošas kā iluzionista burvju triks. Taču ne visās lomās. Citās E. Zveja kļūst lakonisks un liekas tāpēc vēl izteiksmīgāks. Šajā ziņā ļoti iezīmīga ir smalki uzbūvētā Azarova loma «Sendienās». Vecīgajās, aprautajās kustībās ir tik daudz patiesu rūpju un mīlestības pret brāļameitu Šuru, ka tas kļūst par bagātīgu fonu Šuras atvadu asarām un šaubām pirms aizbēgšanas no mājām — ir grūti pievilt tādu uzticēšanos un mīlestību, kādu viņa saņēmusi no tēvoča. 
E. Zvejas tēlotajā Azarovā daudz cildenuma un cilvēciskas pašcieņas pat tādā brīdī, kad viņš, pazemīgi uz ceļiem stāvēdams, lūdz franču virsniekus nesodīt Suru. Skatītāji tic vecā vīra izmisumam un tāpēc tik atviegloti uzelpo, kad viss atrisinās laimīgi. Ir tādas izrādes, kurās E. Zvejas tēli rodas no lielas skaidrības dzīves uzskatos, no paša mākslinieka nostājas pret kādu parādību. Interesanta  ir celtniecības priekšnieka loma J. Osmaņa un Ģ. Ramana estrādes hiperbolā «Sālsmaize Kartupeļu ielā». Jau ārējā plastiskā zīmējumā viņa Lielpanelis [aktierloma] ir izteiksmīgs. Viņš ļoti drudžaini un bez vajadzības žestikulē. Rokas iet pa gaisu kā propelleri, tās atgādina sabojājušās vējdzirnavas, kuru spārni griežas juceklīgi un dažādos virzienos. Šāda detaļa piešķir lielu tēlainības spēku. Pamazām aizvien vairāk atšifrējas Lielpaneļa tukšgaita, viņš visu dara bezjēdzīgā steigā, pat uz vietas stāvēdams, skrien. Tāpēc tik organiski kopējā tēlainībā iekļaujas celtniecības iecirkņa vadītāja iemīļotais sauklis: «Sarauj!» E. Zvejas atveidotais tēls ir kā dzīva karikatūra par tiem, kas tikai cenšas izlikties par izdarīgiem, spējīgiem organizatoriem. Tādu cilvēku darba kvalitāte tiek upurēta kvantitātei, tāpēc ka — «Sarauj!». Viņa Lielpanelis izskatās ļoti norūpējies, ļoti saimniecisks, ļoti aizņemts, ļoti nopietns. Ja nebūtu jocīgās līdzības ar vējenēm un šī smieklīgā «Sarauj!», tad varētu noticēt arī viņa lietišķumam. E. Zvejas Lielpanelis ir robots, reizē smieklīgs un baismīgs ar savu automātismu. Ir mirkļi, kad Lielpaneļa skatiens nav drudžains, bet īpat grūtsirdīgs. Taču aktieris tūlīt nākošajā ainā parāda, ka tie nav sirdsapziņas pārmetumi, viņš vienkārši bērnišķīgi dusmojas, ka viņa blēdība nav gājusi secen un ka šoreiz jāsaņem pelnīts sods — paša slikti uzceltajā mājā viņam piešķirts dzīvoklis. Ne velti E. Zveju sanikno cilvēki, kuriem svešas profesionāla godīguma jūtas: «Jebkurā darbā laikam nepieciešama stingra paškontrole un nesaudzīga atskaite savas sirdsapziņas priekšā. #Q [E. Zveja]
Kādreiz sagrābj tādas dusmas, pat niknums, ja partneris tēlo ar pusjaudu, kaut kā noblēdās visu izrādi . . .» 

Mākslinieks ar augstu profesionālu meistarību veido ari Higinsa lomu F. Lova «Manā skaistajā lēdijā».  #upisgood #space

Ja ar Lielpaneļa tēlu aktieris parāda, ka cilvēka garīgs izsīkums sākas no intereses trūkuma par savu darbu, tad ar Higinsu — gluži pretējo: viņš ārpus sava eksperimentu un pētījumu loka neko neredz, viņam eksistē tikai viņa darbs. E. Zvejas Higinss atgādina cilvēku, kas balansē uz vienas kājas un dara to tik meistarīgi, ka pats nemaz nejūt savu labilo stāvokli. 
Taču ierodas Elīza — vulgārs, neizglītots skuķis no Londonas priekšpilsētas — un izgrūž viņu no šī šķietamā līdzsvara, satriecot drumslās viņa profesora pašcieņu. Vispirms tāpēc, ka Elīzā ir vairāk valodnieka intuīcijas, vairāk dabiska talantīguma, viņa ļoti ātri sāk orientēties sarežģītajā lingvistikas zinātnē. Elīza Higinsam patīk, ļoti patīk, bet nepatīk, ka viņa nemitīgi piespiež pašam sevi vērot it kā spogulī. Nē, tas viņam nepatīk! Ja sākumā E. Zvejas Higinss lieliski jūtas savā labi iekārtotajā, ar smalku cinismu nožogotajā pasaulē, tad ar katru ainu aizvien vairāk un vairāk sabrūk viņa iekšējais miers, viņš kļūst nervozāks, neiecietīgāks, nelaimīgāks. #space Viņš saprot, ka ir kļuvis par savas profesijas ierēdni, ka viņā ir zudis radošais gars. Visbeidzot viņš galīgi kapitulē Elīzas patiesā cilvēciskuma, morālā spēka pārākuma, īstās pašcieņas priekšā. «Bet tu man pietrūksi, Elīza .. .» To aktiera tēlotais Higinss izmoka liela bērna tonī, kam atņemta iemīļota rotaļlieta un kas ir tuvu raudām. 
Pēc daudzām aktieriskām veiksmēm pēkšņi kādu dienu E. Zveja atceras, ka viņš un viņa kolēģi tomēr «ir arī vokālisti». «Vai mūsu teātris ir vai nav muzikālais!?» tiek jautāts pērkondimdošā balsī. #Q [E. Zveja] Un visi zina, ka E. Zvejām ir taisnība. Taču ko var darīt, ja tik maz ir mūsdienu muzikālo komēdiju, kurā operetes mākslinieks vienlīdz labi var parādīties gan kā aktieris, gan kā dziedātājs. Šim sintētiskajam žanram diemžēl ir ārkārtīgi maz atbilstoša repertuāra. 
Taisnība E. Zvejām ir arī citādā ziņā. Pašas pirmās lomas, kas viņam atnesa popularitāti, bija tomēr «dziedamās». 

Un, kaut gan šie skatuves tēli bija visi līdz apnikumam līdzīgi, tomēr šajās lomās viņš noslīpēja un izkopa savu no dabas doto spēju veidot izteiksmīgu muzikālo frāzi, atšifrējot un raidot zemtekstu, padarot skatītājam tuvu un saprotamu muzikālā fragmenta dziļāko jēgu. #space

Liepājas muzikāli dramatiskajā teātrī tādas lomas bija — Ņikita (N. Streļņikova «Dzimtļaužu aktrisē»), Kaskadā (F. Lehāra «Jautrajā atraitnē»), Edvīns (I. Kalmana «Silvā»). Vēlāk, Valsts Rīgas operetes teātrī pārnākot, viņš dzied visas galvenās partijas klasiskajā repertuārā. Sevišķi tuvi viņam kļūst dvīņubrāļu Laslo un Šandora tēli F. Lehāra «Čigānu mīlā». 
Tomēr vismīļākās lomas E. Zvejām ir aktieriskās, it sevišķi tās, pie kurām nācies ilgāk nopūlēties. «Jo grūtāk, jo labāk,» bieži pēc labi paveikta darba saka mākslinieks. Viņu neiepriecina vieglas uzvaras. Higinss, Lielpanelis, Milans (M. Mitroviča un M. Livšica «Aplaupīšana pusnaktī»), Baumaņa kungs (G. Ordelovska un K. Pamšes «Peldētāja Zuzanna»), Petručio un režisors Freds (K. Portera «Skūpsti mani, Ket!») — šīs lomas gandrīz visas ir sāktas ar lāstiem, neapmierinātību. Darbs pie Baumaņa kunga tēla sākās ar stindzinošu atbildības sajūtu. Un kā gan ne! Andrejs Upīts! Piedevām bija iecerēts, ka Baumaņa kunga lomā viesosies Tautas skatuves mākslinieks K. Sebris. «Taču neiznāca, viņš bija pārāk aizņemts, laikam filmējās. Žēl. No Sebra būtu ieguvis miljons atziņu.» Tāpat daudz spēku un nervu tika iztērēts K. Portera mūziklā «Skūpsti mani, Ket!», kura librets veidots, izmantojot V. Šekspīra «Spītnieces savaldīšanu». Tātad teātris teātrī. Tātad divi tēli — Petručio un režisors Freds Baltimoras teātrī — un arī visas no šī apstākļa izrietošās grūtības. Freda un Petručio citādi ļoti atšķirīgajiem [mūzikla] tēliem ir arī kopīga krāsa — ironija. Freda tēlā mākslinieks it kā pasmīn par tiem, kas teātra pasauli mīl pārmērīgi apromantizēt. «Lūk, tāds ir režisora darbs,» viņš it kā netieši saka skatītājam, «grūts, nogurdinošs, saistīts arī ar sīkumainām ķildām, piespiedu izdabāšanu dažādu cilvēku patmīlībai.» Tāpēc arī aktieris uzsver Freda nogurušās, lietišķās intonācijas, viņa pašsavaldīšanās spēju. 
Petručio toties E. Zvejām ir pilns puiciskas dzēlības, loma, kurā aktieris netieši pazobojas par stiprā dzimuma vājībām. Petručio iemīlējis Katarinu un ir bezgala laimīgs, prieks ar varu laužas uz āru. #space Taču vecpuiša etiķete prasa, lai viņš godam apraudātu savu brīvību. Un viņš, būdams priecīgs, tomēr izliekas bēdīgs. Tāpēc balādes laikā, kad Petručio demonstrētās sērās apraud savas puišu dienas, mākslinieks visus sarežģītos un daudzos lomas plānus saplūdina vienā — ar smalku humoru pastāstot par Petručio, par Freda mīlestību, par viņu nevēlēšanos atzīt savu kapitulāciju — un draudzīgi šaržē visas pasaules Petručio. Skatītāji šīs balādes laikā bieži sirsnīgi smejas. 
Kad darbs pie kārtējās lomas pabeigts, mākslinieks, aizmirsis grūtības, smaida. 
«Viss ir bezgala vienkārši, jāatrod tikai viens precīzs žests, viena intonācija.» 
Tie bieži uzpeld no bagātīgo novērojumu slāņiem, atraujot vaļā vārtus spilgtai improvizācijai, kura savukārt rada vienu, divus, desmitiem trāpīgu žestu, grima līniju, un tie mijiedarbīgi atkal paver ceļu atjautīgākai improvizācijai. Un tad pienāk brīdis, kad grūtums pāraug vieglumā. 
E. Zvejām ir daži tik precīzi žesti un tēlojuma detaļas, ka tie izsauc noteiktas asociācijas. Tad, kad viņam tas izdodas, mākslinieks prot spilgti un reizē neuzmācīgi raksturot sava tēla mikrovidi, domāšanas veidu, sabiedrisko un sociālo stāvokli, pastāstīt par viņa vājībām un trūkumiem. lezīmīga  ir Horasa loma (Dž. Hermaņa un T. Vaildera «Hallo, Doilij!»). Sevišķu uzmanību piesaista biznesmeņa roku noteiktās, lietišķās kustības. Tās nevienu brīdi nav mierā, it kā visu laiku tiek vingrinātas raksturīgajam naudas skaitīšanas žestam. Viens skops žests! Taču tam aktieris piešķir pilnīgi citu nozīmi ainā, kad Horass samulsis svārstās, ar rūgtumu apjēdzot savas līdzšinējās ērtās dzīves principu kļūmīgumu. Pirksti nervozi atkārto šo pašu kustību, tikai daudz ātrākā, drudžainākā ritmā. Visā E. Zvejas Horasa stājā iezīmējas vienlaicīgi apvaldīts niknums, priecīgs samulsums, neziņa, kas beidzot atrod savu izeju gavilējošā izsaucienā: «Kāds es biju muļķis, Dollij!» Līdzīgi viņš tēlo vodeviļā «Aplaupīšana pusnaktī» direktora Milāna lomu, kura ir vesels raksturīgu tēlojumu detaļu kaleidoskops. Galējā izteiksmība šeit tiek panākta ar ekscentriskiem līdzekļiem, kuri raisās cits pēc cita nepiespiesti un vienkārši, kuri nevienu brīdi neliekas pārspīlēti, jo ir psiholoģiski argumentēti. Aktieris šo krāpnieku, nekautrīgo dzīves patērētāju atšifrē šādi: Milanam ir neārstējams psiholoģisks komplekss — viņam nav vainas apziņas, vienmēr pie visa vainīgi citi. Milans labprāt būtu uzticīgs savai sievai, taču — ko darīt — vienmēr ceļā pagadās pārmērīgi laipnas paziņas. Viņš labprāt neapzagtu valsti, taču viņam ir laba sirds — sievai un savām draudzenēm kaut kas ir jāuzdāvina, bet direktora alga šim nolūkam par mazu. Un tā E. Zvejas Milans ar nevainīga upura sejas izteiksmi dara visnepieļaujamākās lietas. Direktoram [aktierlomai] ir neizpratnē uzrauti pleci, svētā izbrīnā ieplestas acis. Viņš it kā nemitīgi jautā: «Kāpēc šī netaisnīgā dzīve man sūta vienu kārdinājumu pēc otra?!» Ir tādi cilvēki, kas, saņemot augstu posteni, ļoti izmainās. Kļūst pārāk nopietni. Tāds ir arī E. Zvejas Cels «Trejmeitiņās» (ar F. Šūberta mūziku). Viņš tā arī nebeidz piemērot savu uzvedību galma glāzniekmeistara titulam. Čela ārēji solīdajā gaitā ir jūtama kaķa lunkanība, atturīgajā skatienā uzzibsnī tīri zēniska piedzīvojumu kāre. Blakus sausajam prakticismam ir jūtama gandrīz bērnišķīga vēlēšanās, lai visapkārt būtu tikai līksmas sejas. Sevišķi spilgti pēdējai tēla īpašībai aktieris ļauj izpausties ainā pēc vecāko meitu izprecināšanas. «Es tevi lūdzu — beidz! No tām nopūtām man jau aknas plīst pušu!» kaprīzā, paģērošā tonī Cels apsauc noskumušo sievu. Un arī iedomātajā mīlestības intrigā ar Grizī ir jūtama šī bērnišķība — tieši fantāzijas lidojumā un noticēšanas vieglumā. Sākumā E. Zvejas Cels tikai joko, ka skaistule Grizī viņā ir iemīlējusies, viņš to apcer, amizēdamies par neparasto domu, kas tam pēkšņi iešāvusies prātā: «Ja to dabūs zināt mana sieva!» Taču pēkšņi vienā brīdī tā pārvēršas par Ceļa murgu ideju, kas aug augumā, no katra šķietama pierādījuma viņa paša iedomātais saplūst ar reāli pieļaujamo un pārņem visu viņa būtību. Skatītāju zālē šīs ainas laikā ir nebeidzama jautrība. Pēc izrādes «Peldētāja Zuzanna» L. Akurātere jokojot jautājusi māksliniekam: «Pa kuru laiku jūs kļuvāt par aktieri?» Tad jau būtu atkal jāatceras tālie Liepājā pavadītie gadi. Jāstāsta par to, ka iesākumā nebija nekā tāda, kādu parasti mēdz iztēloties aktiera dzīvi. 

Un tomēr bija pats galvenais — aicināums un talants. Tos papildināja kaismīga novērošanas kāre, vēlēšanās iekļūt cilvēka psihes slēptākos novados, interese par dažādiem raksturiem. #space

Tā sākumā ar šīm studijām jaunais korists trenēja savu psihi, pusneapzinīgi gatavodams sevi vienai no grūtākajām — skatuves mākslinieka profesijai. Arī šodien vēl joprojām mākslinieks izdara šos treniņus, nemitīgi novērodams, salīdzinādams, modelēdams un piemērodams, pārtaisīdams sevi no iekšpuses un ārpuses. Laikam šī lielā aktivitāte iespaidu uzkrāšanā, lielā nepieciešamība gūt aizvien jaunus impulsus atšķir parastu ierindas aktieri no radošas personības. Daudzi mākslinieki sāpīgi pārdzīvo nenovēršamo šķiršanos no jauno mīlētāju lomām. «Man tas nozīmē tikai atgriešanos pie tik iemīļotām raksturu studijām,» saka E. Zveja. 

lepazīstot mākslinieka tapšanas ceļu, nesatrauc ne viņa impulsīvais raksturs, ne viņa «pārsteidzīgo spriedumu dienas», jo visā tajā ir dziļa pilnveidošanās loģika. #space

Viņa [aktiera] pretrunas ir auglīgas, atziņas nesošas, citiem vārdiem sakot — pretstatu cīņa, kas ir pamatu pamats attīstībai.
Laikam tāpēc arī sarežģītie raksturi vismērķtiecīgāk tuvojas pilnībai.  


50 “Latviešu Mūzika” nr. 11 (1974) | S. Vēriņa
Sofija Vēriņa 
JĀNIS ZĀBERS 
Viņam bija neparasti skaista balss. Tā iegājusi latviešu atskaņotājmākslā kā mirdzošs dārgums. Mums bija un ir mākslinieki, kas pratuši apvienot savā daiļradē dziedātāja talantu ar spilgtu skatuvisko tēlu. Bet Zābers starp šiem dziedātājiem ieņēma sevišķu vietu. Dažas viņa lomas palikušas līdz galam skatuviski neizveidotas. Dažas partijas pilnībā neatbilda viņa balss tipam. Un tomēr ikvienu viņa uzstāšanos pavadīja klausītāju nedalīta atsaucība un mīlestība, vai tas būtu Rīgā vai vistālākajā lauku nostūrī, vai arī ārpus Latvijas robežām. #metonymy Bieži domājam: «Kur bija meklējams Jāņa Zābera pievilcības noslēpums?» Tas slēpās pašā viņa būtībā. Vispirms glāstošajā tembrā, kas ikkatrā poētiskajā tēlā atklājās jaunā niansē. Pat visvienkāršākā melodija, visparastākais vārds spulgoja kā rasas piliens rīta saulē. Viņa pievilcība slēpās arī patīkamajā ārienē, vienkāršajā sirsnībā, spējā iejusties līdzcilvēku un mākslas tēlu dvēselēs un, beidzot, laimīgajā īpašībā — bez atlikuma sevi atdot savai sirdsbalsij — lielajam mākslas sapnim. Uz viņu pilnā mērā varēja attiecināt Konstantina Paustovska vārdus: «Cilvēks, kas seko savai sirdij, dzīvo saskaņā ar visu savu iekšējo būtību, — vienmēr ir radītājs, dāvātājs un mākslinieks.» #Q [Konstantins Paustovskis] #space
Jānis Zābers dzimis un audzis Madonas rajona Meirānu pagasta Veccepļos. Daba te ne ar ko sevišķu neizceļas. Tikai Aiviekstes upe ienes dzīvību samērā vienkāršajā ainavā. Bet šajā vienkāršībā gaišmatainais lauku zēns prata saskatīt skaistumu. Viņa uztverē Aiviekstes upe iedzirkstījās pavasara saulē un mēnesnīcas zilgmē ne mazāk saviļņojoši kā vēlāk skatītā Itālijas daba savā mirdzumā un krāsu izšķērdībā. Dziļo mīlestību pret savu dzimto pusi, pret tēva mājām viņš iznesa cauri visai dzīvei. #space Mātes sūtīts zils vijolīšu pušķis no Aiviekstes krastiem bija viņa lielākais dārgums. 
Par savu bērnību Jānis Zābers atstājis nelielas atmiņu skices. Uz jautājumu, kad, kur un kā viņš ieinteresējies par dziedāšanu, stāsta: «Kad? Pamatskolas gados. Kur? Madonā. Kā? Uz šo jautājumu grūtāk atbildēt. Klausījos pa radio visus iespējamos koncertus, zināju nodziedāt daudzas dziesmas, man bija stiprāka balss nekā citiem, ar vārdu sakot — patika dziedāt.» Doma pievērsties dziedāšanai 
«pa īstam radās vēlāk, kad mācījos Lubānas vidusskolā un dziesmu svētkos dziedāju solo korim. Kā par nelaimi, varbūt arī par laimi, saplīsa mikrofons un bija jādzied, kā saka, ar dabas dotu balsi. Pēc tam man teica: — Ja tu, puis, vari piekliegt visu stadionu, tad tev pa īstam jādomā par dziedāšanu.» 
Atceroties savus skolas gadus, viņš piemin dziedāšanas skolotāju Margu Teteri, stāsta par to, kā iemācījies spēlēt ģitāru un kopā ar skolas biedriem izveidojis nelielu ansambli. Pirmās uzstāšanās saistījušās ar vēlēšanām veltītajiem koncertiem, bet pēc tiem pirmie sirsnīgie kolhoznieku uzmudinājumi doties uz konservatoriju. 
«Atceros, ka mazliet vēlāk, kad mācījos Lubānas vidusskolā, dziedāju koncertā, kas notika sakarā ar mūsu novadnieces Martas Semules izvirzīšanu par deputātes kandidāti PSRS Augstākās Padomes vēlēšanām. Slavenā slaucēja pēc koncerta pienāca man klāt un vienkārši, mīli pateica: — Tev gan, puisīt, noteikti jāiet tālāk... 
Šīs cilvēku gādīgās rūpes par manu balsi, par manu likteni esmu jutis vienmēr,» 
— tā Jānis Zābers rakstīja 1965. gadā. 
Šos vārdus viņš ar pateicību atkārtoja arī vēlāk. Cilvēku gādīgās rūpes un mīlestību viņš izjuta vienmēr, līdz pat savas dzīves traģiskajai izskaņai. Septiņpadsmit gadu vecumā Jānis Zābers brauc uz Rīgu, lai iestātos Jāzepa Mediņa mūzikas vidusskolā. Viņa pirmā dziedāšanas pedagoģe K. Trempanovska atceras, ka toreiz jaunajam reflektantam bijis ļoti šaura diapazona tenors. Viņam likuši priekšā nostiprināt balsi un pēc gada vēlreiz sevi parādīt. Un tad Jānis Zābers ierodas ar plašu baritona repertuāru. Viņš ir stūrains un savās kustībās lēnīgs lauku puisis, bet balss skan spēcīgi, un tai ir patīkams tembrs. Pats Jānis vēlākajos gados atcerējās, ka baritona repertuāru iemācījies tādēļ, lai «vieglāk tiktu iekšā», jo domājis, ka skolai tobrīd vairāk vajadzīgs baritons. Mūzikas vidusskolas laikā viņš dzied liriskā baritona, dažkārt pat basa partijas — Figaro āriju Mocarta operā «Figaro kāzas», Dēmona romanci A. Rubinšteina operā «Dēmons», Jeļecka āriju Čaikovska operā «Pīķa dāma». Dzied baritonu, bet sapņo par tenora lomām ... Taču tā domā un domājuši daudzi dziedātāji. Noteikt starpību starp augstu baritonu un tenoru nav viegli pat speciālistiem. Pēc trim gadiem kā liriskais baritons Jānis Zābers nonāk konservatorijā profesora A. Viļumaņa klasē. Kā tas nereti mēdz būt, mācību laikā racionālas balss attīstības rezultātā diapazons redzami paplašinās. Liriskais baritons pāriet tenorā. No Volfrāma dziesmas Vāgnera operā «Tanheizers» viņš nonāk līdz Kalafa ārijai Pučīni operā «Turandota». Otrā mācību gada sākumā kādā no komjauniešu sarīkojumiem Jānis Zābers dzied «Ērglēnu» jau kā spilgti izteikts tenors. Tagad vairs šaubu nav. Ir atrasts jauns liriskais tenors, pie tam ar neparasti skaistu tembru. Tenora partiju loks pamazām paplašinās, tiek apgūti Fausta (Guno op. «Fausts»), Hercoga (Verdi op. «Rigoleto»), Ovlura (Borodina op. «Kņazs Igors») un Kņaza (Dargomižska op. «Nāra») dziedājumi. Studiju laikā Jānis Zābers piedalās apmēram 400 koncertos kā Rīgā, tā lauku rajonos. Visur viņš ir gaidīts, visur jau ar pirmo uznākšanu uz skatuves nostiprinās ciešs kontakts ar klausītājiem. Komponisti viņu aicina savos autorkoncertos. Viņš dzied Arvīda Žilinska, Jāņa Ozoliņa, Jāņa Ķepīša un citu latviešu autoru dziesmas. Daudzas no tām ir pirmatskaņojumi. Daudzas rakstītas tieši viņa balsij. Četri mācību gadi augstskolā aizrit strauji. Pa dienu konservatorijā, vakaros — operā. Vērīgi viņš seko Artūra Frīnberga mākslai, viņa atveidotajiem tēliem. Jauno dziedātāju interesē ne tikai vokālā puse, bet ari ārējais tēls, starp citu — kostīmi. #space Operas varoņa apģērbam viņš piešķir milzīgu nozīmi. Kritiski viņš vērtē greznos baltos atlasa tērpus. Tie gan ar saviem zeltītajiem rotājumiem izskatās efektīgi, taču ne vienmēr izdevīgi dziedātāja auguma īpatnībām un ne vienmēr atbilst varoņa tēla būtībai. 

Un, kad III kursa studentam Jānim Zāberam uztic Fausta lomu Guno operā «Fausts», viņš daudz domā par ideālu kostīmu, meklē ierosmi senajās kostīmu skicēs, jūsmo par Žerāra Filipa tēlu iekšējā satura un ārējā veidola filigrāno atbilstību. #space

Viņš pats cenšas uzzīmēt un līdz pēdējam sīkumam pārdomāt tērpa dētajās un piemērotību savam augumam, jo «Faustam ir jābūt jaunam un skaistam». Un Jāņa Zābera Fausts ir jauns un skaists, it sevišķi operas centrālajā — mīlas poēzijas cauraustajā dārza skatā. 
Šajā pašā 1960. gadā iestudēta Narabota loma R. Strausa operā «Salome». Tas ir ļoti statisks tēls. Jānis Zābers nekustīgi stāv skatuves labajā stūrī, kā sastindzis vēro princesi Salomi caur apgaismotās pils logiem. «Cik skaista ir princese Salome šonakt!» — ieskanas viņa liriskā, satrauktā balss, un mūzikas skaņās ietrīsuļo tālās austrumzemes nakts burvība. Kad princese Salome (viņu meistarīgi tēloja Žermēna Heine Vāgnere) kā lidot ielido pils pagalmā, Narabots tikai mazliet maina savas pozīcijas, pagriežas pret princesi un nespēj no viņas atraut skatienu; kā apburts viņš pakļaujas Salomes prasībai ļaut sastapties ar pravieti Johanānu, aizmirst Eroda aizliegumu un liek kareivjiem izvest pravieti. Kad Johanāns nolād Salomi un viņas grēcīgo kaislību, Narabots izmisumā nogalinās. Zābers to izdara aizkustinoši neveikli, bet ar milzīgu iekšēju pārliecību — viņš pieņem miera stāju, pagriežas pret skatītājiem ar muguru un noduras: izstiepjas kā stīga, nokrīt. Neveiklās, stūrainās kustības izsauca operas speciālistos labsirdīgu smaidu, bet ar savu patieso iekšējo pārdzīvojumu, kas atspoguļojās ikkatrā balss intonācijā, Jāņa Zābera tēls bija pievilcīgs. Enriko Karūzo kādreiz teicis zīmīgus vārdus: 
«. . . Nepieciešams izjust skanējumu ar visu savu būtni, citādi skaņā nebūs jūtu, satraukuma un spēka. Tieši, šis skaņas pilnības un apgarotības trūkums izskaidro to, ka eksistē tik daudz bezdvēselīgu dziedātāju ar labu balss materiālu, kuri spēj pārvarēt jebkuras tehniskas grūtības, bet nevar sasniegt to skanējuma daiļumu, kas noteic dziedātāja panākumus.» 
Tieksme pēc šīs skanējuma pilnības bija Jāņa Zābera tālākā ceļa galvenais mērķis. Jau nākošajā rudenī pēc konservatorijas beigšanas Zābers dodas uz Itāliju. 1962. gada 28. novembrī no Maskavas viņš izlido uz Romu un pēc četrām stundām jau ir dziedātāju ilgu zemē. Šeit viņš sastopas ar aspirantiem no Bulgārijas, Norvēģijas, Rumānijas u. c. Brauciens cauri Itālijai atspoguļojas Zābera dienasgrāmatas ierakstos. Itālija sagaida viņu siltā, rudenīgā noskaņā. #personification Pirmie paziņas — lieli strazdu bari, kas, liekas, atlidojuši līdzi no tālās dzimtenes. 11. decembrī viņš pirmo reizi redz Romas operu. Tā tikai pirms pāris gadiem pēc restaurācijas vērusi durvis klausītājiem. Ar interesi jaunais dziedātājs apskata plašo skatītāju zāli, parteru, virs kura paceļas augstais amfiteātris un kolonnām rotātais balkons. 
Pēc pāris dienām viņa balsī klausās Mūzikas akadēmijas pedagogi. Jānis Zābers dzied Kalafu un Džonsonu no Pučīni operām. 
«Balss laikam klimata iespaidā arī skan labāk,» viņš raksta vēstulē prof. A. Viļumanim. «Pirms izvēlējos pedagogu, man bija jānoliek eksāmens. Teica, ka es, kā jau tenors, esot vislabāk paticis ... Pašreiz mācos pie profesora Favoreto. Viņš vairākus gadus bijis Tebaldi skolotājs. Mūziķis jau nu ir lielisks. Manu dziedāšanas manieri viņš uzskata par pareizu un neko pārveidot nedomā. Galvenokārt strādāju pie izpildījuma. Ar komplimentiem viņš neskopojas, laikam te tā ir pieņemts.» 
Drīz vien sākās arī papildu nodarbības ar diriģentu Antonelli. Ar saviem pedagogiem Jānis Zābers ir apmierināts. «Tikai tempi par gausiem,» viņš sūrojas, bet tad piebilst: «Varbūt es pats esmu uz Itālijas sauszemes par ātru.» Romā jaunais aspirants mācās tenora partiju Verdi operā «Luīze Millere». Šo un vēl Radamesu viņš dzied Verdi atceres vakarā orķestra pavadījumā. lestudē Rūdolfa partiju, sāk darbu pie Doniceti operu dziedājumiem. Tam bija liela nozīme, jo dziedāt Doniceti operās ir daudz grūtāk nekā Pučīni operās. Lai arī šī komponista opermūzika neizceļas ar īpašu stilu, tomēr viņa vokālās partijas prasa pilnīgu bel canto pārvaldīšanu. Darbs pie Doniceti operām Zāberam palīdz ļoti daudz tieši bel canto stila apgūšanā. Padziļinās vokālās mākslas pamatiemaņas — viņš mācas pilnībā pārvaldīt elpu un viegli padot skaņu tas dažādās modifikācijās.
Daudz sniedz iepazīšanās ar Itālijas opermākslu. Romas teātrī viņš klausās pasaules labākos dziedoņus. Sen-Sansa operas «Samsons un Dalila» uzvedumā ar lielu interesi skatās slaveno tenoru Mario del Monako. Tomēr ir vīlies, jo «Monako vairs tā nedziedot, kā agrāk esot dziedājis, bet parasta cilvēka balsī. Augums skaists, un arī aktieris labs.» Toties pasakainu iespaidu viņš iegūst kādā Verdi «Otello» izrādē. «Labas balsis, brīnišķīga skola un ļoti labi aktieri,» viņš jūsmo. Romas operteātris — tā ir Jānim Zāberam tikpat kā otra skola. Par to liecina nopietnā pieeja ik izrādei. «Visu izrādi smalki konspektēju,» viņš raksta kādā vēstulē sievai. 
Romas periodā Zābers arī uzstājas vairākos koncertos. «Pats pirmais bija Romas filharmonijas studentiem,» vēlāk atcerējās dziedātājs. «Pēc pirmās ārijas aizbēgu. Zālē bija tāds troksnis, visi sita kājas. Nesapratu — tā ir atzinība vai otrādi. Jau pagalmā mani noķēra direktors un paskaidroja, ka tā studentiem esot pieņemts izrādīt savu patiku.» Skaistākie Itālijā pavadītie brīži saistās arī ar dabas iespaidiem. Apmēram mēnesis paiet, iepazīstoties ar šo krāšņo zemi. Uz mājām ceļo attēli ar sajūsmas pilniem komentāriem par Itālijas sauli, par neparastajiem krāsu kontrastiem. Zīmīgs viens no pirmajiem sveicieniem (1962. g. 1. XII), kas atsūtīts sievai Birutai ar Romas «Villa Borgēze» ainu: «Sniegaino skatu vietā, kā pie mums parasti, es Tev aizsūtu — triumfējošu mūžīgo vasaru!» Gleznainā Portofino sala ziemeļnieka skatījumā liekas kā pasaku zeme: 
«Pirmo reizi es redzēju kaut ko tik skaistu. No saules šeit cilvēki slēpjas magnoliju un kaktusu ziedu ēnā. Apstādījumus rotā mandarīnu un apelsīnu koki, pilni augļiem.» 
Viņu pārsteidz Romas muzeju bagātības, Vatikāna senatnīgums. Kad vien brīvs laiks, iet klausīties Vatikāna zēnu kori, — «pasakainas balsis», «kolosālas balsis»! Viņš vēro itāliešu tautas dzīvi, cilvēkus un it sevišķi iemīl dženoviešus. «Tie ir lepni, pasakaini skaisti,» viņš secina. Jānis Zābers prot redzēt daiļo, kas ir dabā un cilvēku attiecībās. 

Viņu dziļi saviļņo Verona, Džuljetas kaps. #space
 
Drīz vien mazā mācību slodze Romā jauno dziedātāju vairs neapmierina. Uzzinājis, ka slavenais «La Skala» teātris rīko kārtējo jauno solistu konkursu, viņš dodas uz Milānu. Pa ceļam kāri vēro dabas ainavas — kalnus, tuneļus. Ir saulains marts. 
Jau nākošajā rītā kopā ar citiem padomju kolēģiem Jānis dodas apskatīt Milānu. Dienasgrāmatā atzīmē: «17. marts. Pirmo reizi redzu «La Skalu»». Agrajā rīta stundā operteātris no ārpuses ne ar ko neizceļas pārējo celtņu vidū. Daudz lielāku iespaidu atstāj varenais Milānas Doms, kas apvieno sešu gadsimtu arhitektūras iezīmes. Brīnišķīgā zēnu kora izpildījumā viņi šeit noklausās mesu. «Atpakaļceļā iegriezāmies muzejā Brera. Ko redzēju? — Kolosāli iespaidi: Mantegna — Kristus (miris, divas sievas viņu apraud).» 

Līdzās pieminētajai Andreā Mantenjas gleznai «Mirušais Kristus» dziedātājs saviļņojumā min citu renesanses autoru — Džovanni Bellīni, Veronēzes, Tintoreto darbus. Bet sevišķi bagātajā Breras pinakotekā viņu saista dižrenesanses meistara Rafaela dziļas laimības pilnā «Saderināšanās». #space

Zābers jau pirmajās dienās tiecas uztvert visus mūzikas iespaidus, ko sniedz Milāna. Kopš 1955. gada pie «La Skalas» operteātra ir atklāta «Piccolo Scala». Mazajā Skalā notiek mēģinājumi, solokoncerti; šeit gūst praksi jaunie operdziedoņi, bet šeit uzved arī dažādus modernus muzikālā teātra darbus. Par pēdējiem Zāberam visai kritisks vērtējums — viņam sveša modernā melodeklamācija, kur vokālo skaistumu cenšas aizstāt ar čukstiem, manipulācijām ar mikrofoniem utt. Tādēļ viņš ir pilnīgi vienisprātis ar itāliešu publiku, kas reiz šādas modernas franču operetes laikā «aplausu vietā šņāca». 
Toties neaizmirstamus iespaidus viņš gust lielajās operu izrādēs. 
Pēc sekmīgi izturēta konkursa (viņš dzied Rūdolfa, Kavaradosi un Džonsona ārijas no Pučīni operām) Jānis Zābers uzsāk studijas pie «La Skalas» pedagoga Dženāro Barras. Viņš ļoti atzinīgi novērtē jaunā audzēkņa operdziedātāja dotības, un Zābers savukārt ar milzīgu precizitāti cenšas izpildīt sava skolotāja prasības un norādījumus. Katru dienu divas stundas viņš strādā pie Barras, kas pats savā laikā bijis slavens tenors. Pie Barras Zābers iepazīstas ar vienu no mūsdienu slavenākajiem Rūdolfa lomas tēlotājiem — Džanni Raimondi. Raimondi bija mācījies pie šī pedagoga un vēl joprojām pie viņa konsultējās. Barra pārstāvēja neapoliešu dziedāšanas skolu, saviem audzēkņiem izstrādāja labu tehniku — īpaši augšējo skaņu koncentrēšanā un segšanā. Šo skolu pilnībā bija apguvis Raimondi, tādēļ viņa māksla palīdzēja arī Jānim Zāberam ātrāk un dziļāk apgūt Barras metodi. #space Ar patiesu prieku jaunais latviešu dziedātājs sekoja sava slavenā itāliešu kolēģa panākumiem. «Noklausījos vēl divas «Bohēmas»,» sajūsmā rakstīja Jānis. «Pēdējā izrādē Raimondi sagrāva visas šaubas — nodziedāja vienreizēji!» Lielu interesi izraisa Mocarta «Dona Žuana» uzvedums ar ārzemniekiem Nikolaju Gaurovu, Leontīnu Praisu un tolaik uzlecošo itāliešu zvaigzni — Mirellu Freni. Freni skatuves karjera bija tikko sākusies — 1963. gadā viņa debitēja «La Skalā» Mimī lomā. Zāberu saistīja jaunās dziedātājas «dvēselīgais» tembrs, viņas patiesais artistiskais pārdzīvojums. #Q [Jānis Zābers] lepazīšanās ar šo dziedātāju izaug sirsnīgā draudzībā. Pie «La Skalas» direktora Dr. Girindželli bieži pulcējas jaunie mākslinieki. Viņu vidū arī Jānis Zābers. Ilggadējais operteātra direktors bija apbrīnojami darbīgs, nenogurdināms savas iestādes vadītājs, viņš dzīvi interesējās par visu jaunāko, kas saistījās ar operu, par slaveniem dziedātājiem un arī par jaunajiem. Radošā, vienmēr dzīvā mākslas atmosfēra, kas valdīja Girindželli mājā, saskare ar talantīgiem dziedātājiem labvēlīgi ietekmēja Jāņa Zābera māksliniecisko izaugsmi. 
Operteātra «La Skala» stažieri ne tikai apgūst vokālo tehniku, bet iestudē arī operu lomas, mācās deklamācijas mākslu, klausās lekcijas par operas vēsturi. Dziļi atmiņā iespiežas lekcija par izcilo «La Skalas» diriģentu Arturo Toskanīni, kas pievērsa lielu uzmanību visiem operas komponentiem — partitūrai, vokālajai meistarībai, aktieru mākslai un dekorācijām, prasīja no dziedātāja ne tikai dziedāt, bet arī dzīvot sava varoņa dzīvi uz skatuves. Pēc šīs lekcijas Jāņa Zābera dienasgrāmatā parādās vārdi: «Tā pasaule ir priekš manis!» Ar neatslābstošu enerģiju viņš mācās, mācās pats dziedāt, mācās no lielajiem meistariem. Divas slavenākās primadonnas saista viņa uzmanību — grieķu dziedātāja Marija Kallasa, kuras balss apvieno liriskā, koloratūras un dramatiskā soprāna iespējas, dzied visu soprāna repertuāru, un otra — Renāta Tebaldi, kas ideāli pārvalda operu partiju tehnisko pusi. Un vēl — lieliskais dziedonis — aktieris Tito Gobi, kas ar savu nelielo balsi prot panākt spēcīgu skanējumu. Interesanta ir iepazīšanās ar operas diriģentu Vitorio de Sabatu. 1963. gadā, atgriezies dzimtenē, Zābers dzied koncertos un radiopārraidēs, bet jau 1964. gada janvārī brauc atpakaļ uz Milānu, lai turpinātu studijas. Viņš strādā intensīvi un ar lielu radošu pacēlumu. #upisgood #space «La Skalā» top viņa divas nozīmīgākās lomas — Rūdolfs Pučīni operā «Bohēma» un Kavaradosi operā «Toska». «Šorīt vispirms nodziedāju visu «Tosku» un pēc tam — «Bohēmu». Agrāk likās — jo tālāk no «do», jo labāk, bet tagad — nevaru sagaidīt,» viņš atzīmē kādā vēstulē. 1964. gada 19. jūnijā Jānis Zābers sniedz koncertu Rīgā, Universitātes aulā. Tā ir atskaite par Itālijā pavadīto studiju laiku. Koncerts norit ļoti veiksmīgi. «Dziedonis ar lielu nākotni» — tādiem vārdiem dzimtenes prese sveic jauno mākslinieku. «Viņa dotības ir tik spilgtas, ka mūsu vokālā māksla neapšaubāmi papildinājusies ar neikdienišķi spēcīgu pārstāvi,» atzīst kritika. #Q [kritika] Dziedātājs brīvi kontrolēja elpu, gaumīgi veidoja muzikālas frāzes un intonācijas. Priekšnesums izcēlās ar labu dikciju. Jānis Zābers vienmēr lielu vērību veltīja valodai, it sevišķi itāliešu valodai, kas bagāta ar patskaņiem un dažādām vokāļu kombinācijām. Tā piešķīra viņa balsij īpašu vokālu krāšņumu. Ar šo koncertu Jānis Zābers pieteica sevi kā nopietnu mākslinieku. 
Pirmais operas tēls pēc atgriešanās uz latviešu skatuves ir Rūdolfs. Brīvā kantilēna, precīzā intonācija un dikcija liecina par to, ka šī loma jaunajam dziedātājam ir ļoti tuva un rūpīgi izstrādāta. Skatuviskais tēls veidots itāliešu opermākslas tradīcijās, bet Jāņa Zābera paša rakstura īpašības it kā uzspiež savu — sirsnīgas vienkāršības zīmogu. Gandrīz vienlaicīgi un tikpat veiksmīgi kā Rūdolfu Jānis Zābers nodod klausītāju vērtējumam otro Itālijā sagatavoto lomu — Kavaradosi Pučīni operā «Toska». Ar šo lomu viņš viesojas Baku teātrī, kur viņu uzņem ar tādu pašu atsaucību kā Latvijā. Azerbaidžānas jaunatnes laikrakstā parādās raksts — «Jānis Zābers — Muslima draugs» (Itālijā Jānis Zābers mācījās vienlaicīgi ar Muslimu Magomajevu). 

Autors uzsver latviešu dziedātāja plašo un spēcīgo balsi, pilnskanīgos apakšējos, loti skaistos augšējos toņus, izpildījuma vieglumu un brīvumu, spēju ar savu balsi piepildīt visu teātri. #space #Q [recenzija Azerbaidžānas jaunatnes laikrakstā] 

Interesanti atzīmēt, ka recenzents Jāni Zāberu apzīmē par «īstu dramatisko tenoru». «Temperamentīgi, saviļņojoši, spilgti latviešu dziedātājs izpilda visus Kavaradosi solonumurus. #Q [recenzija Azerbaidžānas jaunatnes laikrakstā]
Uzmanīgs un smalkjūtīgs viņš ir duetos, bet teicamā scēniskā āriene un spēles patiesīgums vēl papildina iespaidu.» Kavaradosi lomu Jānis Zābers dzied itāliski, sakarā ar to Baku viesizrādēs piedzīvo arī vienu no savu operdziedoņa gaitu neparastākajiem gadījumiem, ko vēlāk atstāsta ar labsirdīgu humoru: «Nodziedu savu āriju, jānāk uz skatuves partnerim, jaunam baritonam, bet šis nenāk un nenāk. Dzirdu, aiz kulisēm troksnis, un režisors izgrūž baritonu uz skatuves. Bet šis apsēžas un tik skatās uz mani. Izrādās, viņš nav nācis ārā tāpēc, ka es dziedāju itāliski, un teicis: «Es taču nesaprotu, ko viņš dzied, kā es varu dziedāt. . .»» 
1965. gada sākumā mūsu operas un baleta teātris uzved Arvīda Žilinska operu «Zelta zirgs», kurā Jānis Zābers dzied Antiņa lomu. Tā bija dziedātāja otrreizējā tikšanās ar Raiņa lirisko varoņu muzikālo veidolu. Pirmo reizi šī sastapšanās notika 1960. gadā, iestudējot Gatiņa lomu F. Tomsones operā «Pūt, vējiņi!». Antiņa tēls bija viens no nozīmīgākajiem latviešu oriģināloperā ne tikai vokāli, bet arī skatuviski. Varam pievienoties pozitīvajām tā laika recenzijām: 

«Jānis Zābers saulainajā, sirsnīguma un patiesīguma piestrāvotajā Antiņa lomā muzicē dedzīgi, ar lielu vokālo izteiksmību, dziļu pārliecību. Labi uzsvērtas romantiska sapņainīguma iezīmes Antiņa raksturojumā.» #space #Q [recenzija] 

Apbrīnojama bija Zābera balss nokrāsu maiņa Raiņa dzejas skandējumā. No liega maiguma sapņa par Saulcerīti līdz kvēlām ilgām («...viņu redzēt, viņu izglābt») un himniskam skanējumam («Sirds kā uguns augšup cēla»). Neatkārtojama savā jūtu patiesīgumā bija dziedātāja balss duetā ar Saulcerīti. Glāstošs siltums strāvoja viņa vārdos — «Atnācu ar jaunu sauli», bezgalīga sirsnība pret Saulcerīti skanēja aicinājumā — «Atspiedies uz manām rokām», morāla skaidrība iekrāsoja viņa atbildi princesītei («Saulvedi, tev kādas acis?» — «Zili ziedi vizbulītim . . .»). Jāatzīmē, ka kritikās tajā pašā laikā bija izteikts šobrīd diskutējams vēlējums dziedātājam: vairāk akcentēt «varonīgo cīnītāju», «noteiktāk izcelt rakstura pretpolus — bezgalīgo sirsnību un vīrišķīgo stingrību», dot «lielāku dinamiku, enerģiju». Vai patiešām tā? Te lieti noder Raiņa norādījums par Antiņa tēla izpratni: 
«. . . Ideālisma nesējam jābūt īstam vīram, šinī reizē — jauneklim, un šīs lomas reālam tēlotājam tamlīdz jāizrāda arī ārējs smalkums, bet arī spēks. Stalts, labi noaudzis jauneklis būs īstais tēlotājs Antiņam. Vismaz viņam jābūt samērā lielākam par Saulcerīti, un īkšītis viņš jau nekādā ziņā nevar būt. Tomēr viņam nav jābūt arī Lāčplēsim, jo Antiņš uzvar ar morāles, ne miesas spēkiem; īkšītis turpret varētu būt varonis, kas uzvar ar gudrību un viltus spēku.» 
Jāņa Zābera Antiņš pārliecināja ar savu morālo spēku. Tādējādi viņš uz muzikālā teātra skatuves veica to pašu uzdevumu, ko savā laikā Teodors Amtmanis latviešu dramatiskajā teātrī. 1965. gads ir bagāts dziedātāja dzīvē un mūsu oriģināloperas vēsturē. Zābers iestudē vēl divas atšķirīgas lomas — Aleksi O. Grāvīša operā «Audriņi» un Ali Babibu M. Zariņa «Nabagu operā». Šajā laikā Jānis Zābers jau ir dziedonis ar lielu popularitāti. No visām Latvijas malām nāk aicinājumi uz koncertiem. Un viņš ar prieku dzied un ir laimīgs, ja viņa «dziesma sasniegusi cilvēku sirdis, iedegusi tajās jaunu gaismu», tas ir «brīnišķīgs prieks». #Q [Jānis Zābers] Viņu draudzīgi uzņem Novosibirskas, Baku, Tbilisi un citu pilsētu operteātri un koncertzāles. 

Veiksmīgi norit kopējais koncerts ar Regīnu Frīnbergu, mākslinieci, kuru Zābers augstu cienīja viņas muzikalitātes un balss dēļ.  #upisgood #space

Jāņa Zābera darbības sākumā viņa talants spontāni izpaudās galvenokārt lirikas plāksnē. #space

Vēlāk blakus liriskai emocionalitātei arvien kaislīgāk izlauzās tēraudcietā griba atveidot traģiskus, sarežģītus raksturus. Ar milzīgu aizrautību viņš uzsāk darbu pie Čaikovska operas «Pīķa dāma». Hermanis kļūst par viņa mīļāko skatuvisko tēlu. Hermanis viņam vispirms ir cilvēks, kas cieš, kas kaislīgi cenšas izrauties no sava likteņa un iet bojā. 

Ar savu jūtīgo sirdi viņš dziļi pārdzīvo Hermaņa traģēdiju. #space

Jaunā, laimes alku pilnā Hermaņa tēls iegūst aizrautīgi reālistisku dzīvīgumu. Problemātiskāk veidojas varoņa traģiskās bojā ejas atklāsme. Jānis Zābers neatlaidīgi cenšas atrisināt pēdējā cēliena artistisko uzdevumu. Ne vienmēr tas izdodas, bet mākslinieks ir paškritisks un atkal no jauna meklē ceļu uz savu varoni. Viņš savu balsi pakļauj vislielākām pārvērtībām — no sirsnīga, liriska maiguma mīlas skatos ar Līzu līdz baritonāli dobjai, sarkastiski iekrāsotai izteiksmei kāršu spēles skatā un satrauktam traģismam. Darbu pie Hermaņa viņš neuzskata par pabeigtu. Viņš nonāk pie atziņas, ko kādreiz tik lakoniski bija izteicis lielais dziedātājs — aktieris Fjodors Šaļapins: 
«...par lieliem aktieriem kļūst cilvēki, kas ar vienādu stingrību kultivē kā savu garu, tā arī tā ārējo, plastisko atspoguļojumu.» #Q [Fjodors Šaļapins] #space
1966./67. gadā Jānis Zābers no jauna sastopas ar Raiņa dzejas tēliem. Šoreiz nevis operā, bet uz koncertestrādes — Lūcijas Garūtas oratorijā «Dzīvā kvēle». Oratorijas finālā, kurā rezumēta Raiņa doma par saules nemirstību, Zābera balss skan līksmi, spēcīgi. Jau pats pirmais vārds «saule» iešķiļ oratorijā uzvarošās saules spožumu. #reph Par dziedātāja balss lielo atbilstību Raiņa dzejai runāja komponiste savā «Atsveicē Jānim Zāberam»: 
«Saules dzīva kvēle kaist Šodien kā priekš tūkstoš gadiem. 
Kad šie Raiņa vārdi skanēja manī, es dzirdēju Tavu balsi, mīļais māksliniek! Es dzirdēju, ar kādu gaismas spēku oratorijas beigās ienāks Tava balss: 
Brīves gars caur siržu vadiem Mūžam līdzi saulei kaist.» 
Šajā pašā gadā Jāņa Zābera balss saista jaunus klausītāju pulkus Kanādā, uz kurieni viņš izbrauc kopā ar padomju mākslinieku grupu. 1968. gada pavasarī operas teātrī iestudē Verdi operu «Trubadūrs». Jānis Zābers uzsāk darbu pie Manriko lomas. Viņš grib parādīt trubadūra tēlu «cilvēcīgi tuvu skatītājiem, pats tam dzīvojot līdzi ar visām domām un jūtām». Ar prieku viņš uzņemas aktieriskās spēles paaugstinātās prasības, kuras lomu tēlotājiem uzliek režisors Jānis Zariņš. Panākumi neizpaliek. Manriko loma iezīmē jaunu sasniegumu dziedātāja radošajā biogrāfijā, tomēr vēl bija vajadzīgs ilgstošs darbs, lai izstrādātu tēlu tā raksturīgajās detaļās, dotu sejai, pozai, žestam precīzu izteiksmi. Turpinās dziedātāja aktīvā koncertdarbība, izbraucieni uz Maskavu, Ļeņingradu, piedalīšanās Vissavienības operas un baleta mākslas festivālā Minskā, vieskoncerti Vācijas Demokrātiskajā Republikā. Rudenī Jānis Zābers kopā ar Pēteri Grāveli, Žermēnu Heini-Vāgneri, Leonardu Daini, Ilzi Graubiņu, Ernestu Bertovski un citiem mūziķiem dodas uz Somiju, lai piedalītos Latvijas PSR Kultūras dienas sarīkojumos. Viņu priekšnesums, «jo sevišķi Jāņa Zābera dziedājums izraisīja īstu aplausu vētru». #Q [atsauksme] 1969. gads dziedātājam nes pirmo lielo triecienu. Muzikālajā presē parādās kāds plašāks raksts, kurā apskatīts viss mākslinieka daiļrades ceļš. Tajā tendenciozi izvērtētas Jāņa Zābera operu lomas un koncertrepertuārs, bez takta izjūtas pasludināts, ka dziedātājam no panākumiem apreibusi galva, ka visa viņa māksla degradējas. Šo pamatdomu nespēj apslēpt arī daži pozitīvie mākslinieka lomu vērtējumi. Izlasot rakstu, Jānis Zābers it kā saraujas spējās sāpēs. Viņš nekad nav alcis ārējas popularitātes. Publikas atsaucību, dāvātos ziedus vienmēr pieņēmis ar ticību, ka viņa dziesma patiesi ir vajadzīga cilvēkiem. 

Visdrausmīgākais, kas māksliniekam var būt ir uzzināt, ka viņš sevi izsmēlis, novirzījies no īsta ceļa. #space

«Kāpēc publika aplaudē!?» savā zēniskajā rokrakstā, it kā aizsargājot tik dārgo Hermaņa lomu, uz žurnāla malām atzīmējis Jānis Zābers. Un kādā citā vietā, iepretim nekautrīgam faktu sagrozījumam, kā izmisuma kliedziens uztriepti un vairākkārt pasvītroti vārdi: «MELI! Kad, kur konkrēti!» Viņš ir satriekts. Vēl pāris gadu viņam pietiek spēka nodoties savam darbam. 
1970. gads. Pēdējais intensīvas koncertdarbības gads. Koncerts Rīgā, kas notiek 26. aprīlī, nespēj uzņemt visus tos, kas vēlas dzirdēt iemīļoto dziedātāju. 17. maijā solokoncerts jāatkārto. 
Programma rūpīgi izmeklēta, pārdomāta: A. Žilinska — «Ļeņinam», Z. Levinas dziesmas no cikla «Mana dzimtene», Alfr. Kalniņa — Raiņa dziesmas. No tām kā īstas vokālas pērles zaigo «Šīs brīnišķās acis» un «Tev smejas acis». 

Pirmoreiz solista repertuārā ienākušas S. Rahmaņinova «Aprīlis”, «Sapnis» un — viena no mīļākajām dziesmām — «Es atkal viens», kuru viņš dzied ar sevišķi dziļu pārdzīvojumu. #space

Nevainojamā itāliskā kantilēnā izskan Rūdolfa ārija no Verdi operas «Luīze Millere» un Lorisa ārija no U. Džordāno «Fedoras». Tuvs kļuvis Šūberts. It sevišķi dziesmas no vokālajiem cikliem. Neaizmirstama savā vientulīgi traģiskajā izskaņā paliek Šūberta dziesma «Leijerkastnieks». Meistarīgi Zābers izteic sev tik tuvos dabas tēlus E. Grīga dziesmās «Dzimtenei», «Primula vēris», «Gulbis» — pēdējā izskan kā īsts vokālās mākslas šedevrs. 
Jāņa Zābera pēdējais solokoncerts Rīgā dod lielu gandarījumu kā apmeklētājiem, tā pašam māksliniekam. Laikrakstā «Cīņa» ievietotā recenzija un klausītāju dāvātie ziedu klēpji stiprina ticību savai mākslai. Jau otrā dienā Jānis Zābers sastāda programmu jaunam koncertam. Tā ir drudžaina steiga. Uz priekšlikumu — kaut mazliet atpūsties — steidzīgi atbild: «Nē, man ir ļoti maz laika.» Viņa nākošais lielais koncerts — «Pasaules tautu dziesmas». Tās viņš dziedās oriģinālvalodās! 19. un 23. septembrī vēl uzstāšanās Liepājā, 31. oktobrī — Jelgavā. Jauni panākumi. Līdz gada beigām viņš vēl piedalās operās «Traviata», «Zelta zirgs», «Manona Lesko», «Hovanščina». Tomēr tos, kas uzmanīgi seko dziedātāja mākslai, pamazām sāk satraukt doma: «Kas notiek ar Jāni Zāberu? Vai patiešām slava sagrozījusi galvu šim publikas iemīļotajam, taču savā sirdī kautrajam māksliniekam?» Bet pats dziedonis, tāpat kā iepriekš, turpina sekot savai sirdsbalsij. Viņa lielākā laime: «Ja varu iepriecināt klausītājus, ja varu dot tiem to, ko gribu un ko viņi no manis gaida.» Tikai tagad kā aizturētu bažu pilna skan piebilde: «Bet ne jau vienmēr tas izdodas ...» Kāpēc? 
Viņa organisms ir spēcīgs, viņš ir jauns, mīl dzīvi, jūt sevī milzīgu dinamisku spriegumu, tiecas to ielikt dziesmā. #space Arvien vairāk viņu aizrauj balss spēka izpausme. Bet viņš citādi vairs nevar. Dramatizējot balsi, viņš izslēdz galvas rezonatorus, pārslēdzas krūšu reģistrī. It kā cenšas praksē pierādīt Itālijā, Barras skolā, gūto atziņu, ka tenora repertuāram jābūt daudzpusīgam, nepareizi norobežoties tikai liriskā vai dramatiskā tenora jomā. Viņš sapņo par Radamesa partiju, uzsāk darbu pie tenora lomas Doniceti operā «Lucia di Lammermoor». Pienāk 1971. gads. Lai aizmirstu un uzvarētu slikto pašsajūtu, Jānis Zābers pastiprināti strādā. Kājas kļūst smagas, zūd redzes asums, brīžiem izslēdzas atmiņa. Bet tas viss liekas tikai sasprindzināta darba sekas. Tad kādu dienu, pošoties uz kārtējo koncertu, viņš nespēkā atslīgst pret sienu. Bet neļaujas pierunāties palikt mājās: «Nē, es iešu, es varu, un balss man skan!» Viņš aizbēg, viņš dzied. Vakarā atgriežas ar ziediem. Ir saguris, bet laimīgs. Pat tuvākajiem draugiem dziedātāja kaprīzes sāk likties neciešamas. Bet neviens nezina, kādās mokās veidojas viņa pēdējie vokālie tēli, ka divkaujās ar slimību viņš uzvar arvien retāk. Tajos brīžos, kad viņš var strādāt, viņš pazīst vairs tikai visstraujāko darba tempu. Viņam ir 36 gadi. 

No viņa gaida jaunas mākslas virsotnes.  #upisgood #space

Viņam nepārtraukti ir jādod no sava talanta tautai. Un Jānis Zābers cenšas dot līdz galam. Slimība . . . Operācija . . . Viņa radošais gars uz kādu brīdi apklust, bet tad atkal tam jāstrādā. Dzīvot jāmācās no jauna. Apbrīnojamā paļāvībā un neatlaidībā viņš nododas fiziskiem vingrinājumiem, ilgojas atgriezties uz skatuves. Pēdējā — 1972. gada vasara aizrit Jūrmalā. Jaunatnes žurnāls «Liesma», atbildot uz klausītāju vēstulēm, publicē rakstu ar nosaukumu «Neticēt nedrīkst!». lepazīstoties ar to, Jāni Zāberu pārņem prieks — viņu gaida atgriežamies mākslā! Pa radio turpina skanēt Jāņa Zābera balss: «Man visu var ņemt, tik dziesmu — nē!» 
Un tomēr viņam bija jāpiekāpjas nāves priekšā. 1973. gada 25. martā, it kā noslēdzot darbu pie vislielākās lomas, skanēja dziedoņa pēdējie vārdi: «Viss kārtībā ...» Viņam vēl nebija 38 gadi. 
. . . Melni koki pret zeltainas saules pielietu fonu — šādā traģisma pilnā dabas ainavā Jāņa Zābera nāve atbalsojās latviešu glezniecībā. Dzīvus, smaržīgus ziedus klausītāju tūkstoši deva līdzi savam dziedonim aizsaules ceļos . . . Zābera dziesma turpina dzīvot. #metonymy Viņa balsi vajag dzirdēt katram, atklājot sev jaunas mākslas vērtības. Uzmanīgi noklausoties visu to, ko mums atstājis Jānis Zābers skaņu ierakstos, gribas atkal un atkal gremdēties viņa balss tembrālo krāsu dažādībā, atcerēties mākslinieka dzīvo tēlu. Lūk, iejūtīgais, sirsnīgais un ... traģiskais Hermanis. Poētiskais dzejnieks Rūdolfs un kvēlais Kavaradosi, satrauktais Turidu un liriski aizrautīgais Alfredo, trubadūrs Manriko un Saulvedis Antiņš. Ar īsti itāliski operisku vērienu viņš dzied neapoliešu dziesmas, brīnišķīgā kantilēnā mums garām slīd Emīla Dārziņa, Jāņa Mediņa, Arvīda Žilinska un Jāņa Ozoliņa miniatūras. Savā skaistumā neatkārtojami mirdz Alfrēda Kalniņa — Raiņa vokālie tēli, neaizmirstama paliks Jāņa Zābera dziedātā «Brīnos es». Un vēl viena maza dziesma — «Māmiņai» — ar mīļajiem vārdiem «Aijajā, māinulīt, aijajā» un bērnišķīgi liego sveicienu: «Ar sidraba mēnestiņu Sūtu simtu labvakaru.» 

51 “Latviešu Mūzika” nr. 11 (1974) | J. Vītoliņš
JĀZEPA VĪTOLA VĒSTULES ALFRĒDAM KALNIŅAM 
IV1 1916.—1917. g. Jēkaba Vltoliņa tekstoloģiskā redakcija, ievads un komentāri 
Jāzepa Vītola 1916. un 1917. g. vēstules Alfrēdam Kalniņam ir pēdējās, ko viņš sūtījis savam jaunākajam draugam no Petrogradas un kas atspoguļo šī laika latviešu mūzikas dzīves ievērojamākās norises Krievijas lielajās pilsētās, īpaši Petrogradā un Maskavā. Kā zināms, J. Vītols kopā ar «Latviešu operas» mākslinieku grupu 1918. g. rudenī no Petrogradas pārbrauca Rīgā, kur uzsākās jauns viņa dzīves posms. Viņa tālākās vēstules A. Kalniņam zināmas, tikai sākot ar 1919. gadu — jau jaunajos apstākļos dzimtenē. Kā agrākās, tā arī šeit publicējamās vēstules sniedz tikai abu lielo latviešu komponistu sarakstes vienu pusi, A. Kalniņa vēstules J. Vītolam nav atrastas. 
Pirmā pasaules kara notikumi, vācu armiju okupācija bija izpostījusi Latvijas mūzikas dzīvi. Līdzi bēgļu daudzajiem simt tūkstošiem Krievijas pilsētās nokļuva arī lielākā daļa latviešu mūziķu, kas nonāca vairāk vai mazāk ciešos sakaros ar krievu mūzikas kultūru, palīdzēja arī veikt dažādus latviešu mūzikas dzīves pasākumus, it īpaši izvēršot koncertdarbību lielākajos latviešu bēgļu centros. Abu komponistu darbs šais gados lielā mērā saistās ar vispārējām latviešu mūzikas dzīves norisēm Petrogradā, Maskavā un citur, viņus var redzēt kā ļoti aktīvus gaitniekus daudzajos latviešu mākslinieku koncertos Krievijas pilsētās — J. Vītolu kā diriģentu un organizētāju, A. Kalniņu kā pavadītāju pianistu un savu darbu diriģentu. J. Vītolam šie gadi bija priekšpēdējie viņa kompozīcijas profesūras darbā Petrogradas konservatorijā. A. Kalniņš no 1915. gada līdz 1918. gada pavasarim dzīvoja galvenokārt Tērbatā, turpinādams savus draudzīgos sakarus ar igauņu mūziķiem un izbraukdams kopā ar pazīstamākajiem latviešu māksliniekiem uz daudziem koncertiem Krievijas pilsētās. Tērbatā bija daudz latviešu bēgļu, kara gados tur arī bija viens no latviešu mūzikas dzīves centriem. A. Kalniņa rakstā «Muzikāliskā dzīve Mētrainē [Tērbatā] no rudeņa 1915 līdz rudenim 1916» laikrakstā «Baltija» (1916, 9. un 13. sept. nr.) notēloti daži iezīmīgi tās momenti. «Publikas interese uz dzimtenes komponistu vakariem bija sevišķi liela un kulminācijas punktu sasniedza Vītola vakarā, kur sajūsmība neizteicās aplausos vien, bet sudraba vaiņagā, puķēs, dāvinātā albumā, kā pa jubileju. «Gundegas» mūziku dzirdēju pirmo reizi, un tā mani ļoti valdzināja. Kādi smalkumi instrumentācijā, kurā tik daudz individuāla . . . Jāpiemin, ka igauņu mūziķi in corpore par Vītola «Gundegas» mūziku izteicās ar lielu atzinību, piemetinādami, ka Vītols modernāks par gados daudz jaunākiem igauņu komponistiem.» A. Kalniņš raksta par nodibināto latviešu kori Tērbatā, kuru vadīt uzņēmies Indriķis Zīle, kas dzīvo pie Tērbatas, piemin, ka «bez vietējā Zīles tēva takts zizli vicināja vēl rīdzinieki: Nik. Alunāns, Erdmanis, jelgavnieks Liepkalns un liepājnieki Bebru Juris un šo rindiņu rakstītājs (Alfrēds Kalniņš) ... #Q [Alfrēds Kalniņš 1916] 
Koncertu bija daudz ... Dziedātas arī Vītola «Dziesma», Jurjānu Andreja «Tēvija» orķestra pavadījumā ...» 
J. Vītola radošais devums šais gados bija neliels, tikai dažas kora dziesmas, bet to vidū slavenā dziesma «Dūkņu sils» ar V. Plūdoņa vārdiem (Tērbatā, 1916. g. 29. XII), kas aizsāka jaunu žanru viņa kora daiļradē — tautas fantastikas balādi; vēl vīru kora dziesmas «Trīs nāves» (F. Bārdas vārdi, 1917. g. 30. I) un «Pūšat, vēji» (R. Vizbuļa vārdi, 1917. g. 20. X), kā arī darbs pie svītas «5 latviešu tautas dziesmas vienai balsij ar orķestra pavadījumu», op. 49., ko vēl nepabeigtu dziedāja pirmatskaņojumā M. Vīgnere-Grīnberga Latviešu simfoniskajā koncertā Petrogradā 1916. gada 30. aprīlī. J. Zālīša recenzija (Tautasdziesmu vakars, «Baltija», 1916, No 184) stāsta arī par Vītola jauniem atskaņotiem tautas dziesmu duetiem «Jūriņ' prasa smalku tīklu», «Šūpļa dziesma», «Kur tad tu nu biji?», kas tomēr komponista izdotajos darbos nav parādījušies un kuru rokraksti nav zināmi. Par šiem darbiem Vītols stāsta arī savā 1917. g. 24. aprīļa vēstulē. A. Kalniņš kara gados bija redzamākais jaunās paaudzes latviešu komponists. «Grūti pat tagad iedomāties latviešu koncertu, kura programmā trūktu Kalniņa vārda,» raksta J. Zālītis savā jau minētajā recenzijā. Latviešu mūzikas lielajos koncertos 1916. gadā Petrogradā un Maskavā pirmo reizi atskanēja viņa kantāte «Mūzikai» (1913) ar orķestra pavadījumu, 1915. gadā komponētā svīta orķestrim «Dziesma par dzimteni», kuru J. Zālītis vērtēja kā viņa izcilāko simfonisko darbu. 1916. gadā radušās vairākas viņa pazīstamās dziesmas ar Plūdoņa vārdiem, dziesmas par tautas likteņiem — «Svešumā klīstot», «Tautai» — un arī gaiši saulainās bērnu dziesmas — «Bērni zemenēs» un «Ganu dziesma vasarā». Viņš apsveic Malvīni Vīgneri-Grīnbergu viņas 25 gadu darba jubilejā Tērbatā 1916. gadā ar gavilējošo «Man sirds ir atkal jauna, jauna» (A. Ķēniņa vārdi) un ar kora dziesmu «Maza bija lakstīgala» (Valda vārdi). 1917. gads deva virkni viņa solodziesmu ar F. Bārdas, K. Skalbes, E. Veidenbauma u. c. tekstiem, duetu «Jau ziediem rotātas pļavas» (E. Veidenbauma vārdi), 7 poēmas klavierēm, bet revolūcijas notikumi atbalsojās kora dziesmā «Līksmošana» (J. Jaunsudrabiņa vārdi), 2 strēlnieku dziesmās vīru korim, kas diemžēl nav saglabājušās, un — visa vainagojumā — dramatiskajā kantātē «Pastardiena» ar Raiņa vārdiem. To pirms pirmā pasaules kara bija korim komponējis arī E. Melngailis. 
Centrālie, lielie latviešu mūzikas dzīves notikumi 1916. gadā, par ko daudz runā J. Vītola vēstules, bija lielie latviešu mūzikas koncerti: Latviešu simfoniskais koncerts 30. aprīlī Tautas nama operu zālē Petrogradā, Latviešu kompozīciju vakars Sestroreckā 27. jūlijā, Latviešu mūzikas vakars Maskavas Lielajā teātrī 12. novembrī, Pēterpils Latviešu dziedāšanas biedrības tautas dziesmu vakars 10. decembrī u. c. Šiem koncertiem bija sevišķa nozīme kara gadu apstākļos, tie bija pirms Oktobra revolūcijas perioda plašākie latviešu mūzikas sarīkojumi ārpus savas zemes robežām. Tajos tika atskaņoti komponistu Jurjānu Andreja, J. Vītola, E. Dārziņa, A. Kalniņa, E. Melngaiļa, J. Zālīša, Jāņa Medina nozīmīgākie simfoniskie, kora mūzikas, solodziesmu, kantāšu un citu žanru darbi latviešu, kā arī cittautu ievērojamāko mākslinieku — dziedoņu, koru un diriģentu interpretējumos, ar vietējiem profesionālajiem krievu simfoniskajiem orķestriem. It īpaši Maskavas koncerts izvērtās par īstu, plašu latviešu mūzikas skati — pirmo tāda apjoma latviešu mūzikas sarīkojumu Krievijas galvaspilsētā. Par koncertiem plaši rakstīja prese, latviešu periodikā sevišķi ievērojamas bija J. Zālīša recenzijas. 
Vēstules stāsta par daudziem un dažādiem tā laika latviešu mūzikas dzīves notikumiem, kuri grodi savijas ap J. Vītolu. To vidū bija dziedones — latviešu tautas dziesmu atskaņotājas Malvīnes Vīgneres-Grīnbergas 25 gadu darba svētku sarīkojumi Petrogradā un Tērbatā. Daudz rūpju Vītolam joprojām prasīja materiāla pabalsta sagādāšana Jurjānu Andrejam Harkovā, kas šais gados daudz cieta no slimībām. Savāktie līdzekļi Jurjānam nodrošināja eksistenci līdz pilsoņkara grūtajiem gadiem. 1920. gadā slimais komponists atgriezās Rīgā. 
Vēstulēs ieskicējas, lai arī gandrīz tikai garām ejot, Petrogradas konservatorijas J. Vītola audzēkņu Jāņa Zālīša, Teodora Reitera, Ādolfa Ābeles personības. Īpaši abu pirmo mākslai jau ir plaša skaņa. Vēstulēs izjūtamas J. Vītola raizes par J. Zālīša attīstību, no kura viņš gaida lielu formu darbus; izsekojam T. Reitera straujajai ieiešanai Petrogradas latviešu koru diriģentu darbā. 
Šo gadu vēstulēs maz skarti muzikāli estētiskie jautājumi. Interesantākās ir J. Vītola domas par dziesmu pavadījumu veidošanu (1917. g. 24. IV). Komponists ļoti noteikti pirmajā plānā izvirza muzikāla spilgtuma, tēlainības, radošas dzirksts prasības: «Nepietiek gluži ar to, ka pavadījums tikai formāli pareizi uzrakstīts, «pēc skolas likumiem». Tomēr tanī vajag caurspīdēt arī kaut cik fantāzijas, skaidri muzikālā puse nevar palikt gluži neievērota.» #Q [Jāzeps Vītols 1917] Ar to jāsaskaņojas arī mūzikas tehnoloģijai: balsvešanai, reģistru izpratnei, loģikai, zināmam noteiktam stilam. Viņa interešu lokā bez latviešu mūzikas partitūrām, kuras viņš diriģē, nonāk, starp citu, Lists; 1917. g. 15. augustā viņš raksta, ka savā vasaras brīvlaikā Perkjarvos viņš lasa partitūras — izlasījis visas Lista simfoniskās poēmas. 
Visas 1916. un 1917. gada Jāzepa Vītola vēstules Alfrēdam Kalniņam dotas pirmpublicējumos. To oriģināli glabājas Viļa Lāča Latvijas Valsts bibliotēkas Rokrakstu un retumu nodaļas fondos. 

52 “Latviešu Mūzika” nr. 12 (1977) | Arvīds Darkevics
EMĪLA DĀRZIŅA DZĪVE UN DAIĻRADE 
Arvīds Darkevies 
Emīla Dārziņa īsā dzīve ir īpaša romantiska dedzīguma, pašaizliedzības un pašuzupurēšanās paraugs. Viņa daiļrade mūsu dienās ir tikpat valdzinoša, kāda tā bija pirms daudziem gadu desmitiem. Dārziņa māksla vēlreiz apliecina, ka pret patiesi skaisto laiks ir bezspēcīgs. Radušies citā laikmetā, viņa darbi organiski iekļāvušies mūsu sabiedrības dzīvē un kultūrā. Tajos [E. Dārziņa darbos] ietvertie sabiedriskie un mākslinieciskie ideāli ir tik nozīmīgi, ka tie spēj apmierināt laikmeta griežos jaunizaugušo cilvēku paaudžu mākslas prasības. Tāpēc viņš joprojām ir mūsu laikabiedrs. 
Emīla Dārziņa mantojums ir samērā pieticīgs — 41 skaņdarbs. Tajā skaitā ietilpst opera «Rožainās dienas» (K. Jākobsona un E. Dārziņa librets pēc E. Vulfa divcēlienu lugas), 4 simfoniski skaņdarbi («Liriskā fantāzija», «Vientuļā priede», «Mazā svīta» un «Melanholiskais valsis»), 17 kora dziesmas (1 bērnu korim, 1 — sieviešu, 8 — vīru un 7 — jauktam korim), 19 solo dziesmas. Operas klavierizvilkums gājis bojā Dārziņa ģimenes bēgļu gaitās I pasaules kara laikā. Saglabājusies tikai Mātes ārija, Upīša serenāde, Arno Strāla serenāde un nedaudz lappuses no klavierizvilkuma melnraksta. Pēc skandalozā apvainojuma plaģiātā 1908. gada janvārī komponists iznīcināja visus savus simfoniskos darbus. «Melanholiskā valša» orķestra balsis bija paglābis diriģents A. Bobkovics, kurš no tām restaurēja partitūru. Tā līdz mūsu dienām nonācis viens no skaistākajiem un iemīļotākajiem latviešu mūzikas orķestra darbiem, un mums ir iespēja ielūkoties Dārziņa orķestrālās domāšanas, instrumentācijas, tembru izjūtas pasaulē. Vēlāk Jāzeps Vītols no partitūras izveidoja «Valša» klavierizvilkumu. Paškritisko apsvērumu rezultātā komponists iznīcinājis arī divas solo dziesmas — «Suleika» (V. Damberga vārdi) un «Rožu pārdevēja» (J. Poruka vārdi). Pēdējā jau bijusi vairākkārt dziedāta J. Dubura koncertos. 
Dārziņa mūzikas mantojums viss bez izņēmuma saglabājis dzīvotspēju, kas ir ļoti rets gadījums mūzikas vēsturē. Emīla Dārziņa publicistiskajā mantojumā ietilpst pāri par 200 koncertrecenziju, mūzikas dzīves apskatu un monogrāfisku darbu. Saglabājušās arī daļa Dārziņa vēstuļu (sievai, Kaudzītes Matīsam, Marijai Stalbovai, Jānim Dulbem, skolniekam Voldemāram Stālam, komponistam Jānim Zālītim un — vispilnīgāk — tuvākajam draugam Alfrēdam Kalniņam), kā arī dažas laikabiedriem adresētās atklātnes. Vēstuļu bijis ievērojami vairāk, tās, it sevišķi sievai rakstītās, gājušas zudumā. Emīls Dārziņš kritiķis bija smalks, erudīts vērtētājs. Viņam bija reta spēja par sarežģīto, dziļu jūtu apgaroto vai dramatiski spriego pateikt vienkārši, visiem saprotami, turklāt neprimitivizējot, neseklinot domu. Viņam ticēja laikabiedri, ticēja jaunatne un gaidīt gaidīja autoritatīvo spriedumu par koncertu, izrādi, skaņdarbu vai ievērojamu notikumu mūzikas dzīvē. Dārziņš ne tikai vērtēja, bet allaž atklāja jaunus estētiskus apvāršņus, jaunus uzdevumus kultūras jomā sakarā ar pārspriežamo vielu. Tāpēc viņa darbs atradās sabiedrības uzmanības centrā. Par E. Dārziņu cilvēku zīmīgus vērtējumus devuši viņa laikabiedri. «Naivs, sirdsšķīsts, smalkjūtīgs.. mīkstas, bet pašlepnas dabas cilvēks .. dzīves ārējā veidā mīlēja vienkāršību, bija un gribēja būt demokrāts, bet iekšējā, gara dzīvē — aristokrāts,» liecina Jānis Zālītis. #Q [Jānis Zālītis] «Slaiks, ar skaistu, apolonisku galvu, gaišiem, sprogainiem matiem, iekšēji stiprs jauneklis, viņa siltā sirds piederēja jaunībai un jaunības ideāliem, ar smalkjūtīgu atturību runāja par sevi,» — tā Dārziņu uzzīmē Alfrēds Kalniņš. #Q [Alfrēds Kalniņš] #reph Piemetināsim: Dārziņam bija maiga, baritonāla tembra balss. 
Emīls Dārziņš dzimis 1875. gada 3. novembrī Jaunpiebalgas Jāņa skolas skolotāja ģimenē. Tēvs Andžs Dārziņš par skolotāju bija kļuvis pašmācības ceļā. Viņš draudzējās ar Vecpiebalgas draudzes skolas skolotājiem, piemēram, Ati Kronvaldu, ticies ar Ausekli. Sevišķa draudzība viņu saistīja ar Kaudzītes Matīsu, kura pajūgs it bieži stāvēja pie Jāņa skolas durvīm. Dažkārt rakstnieks vairākas dienas uzkavējās Jāņa skolā, lai domās izspēkotos ar Andžu Dārziņu. Emīla māte Marija Laimiņa nāk no iztikušas, patriarhālas, hernhūtiskas audzināšanas balstītas, samērā izglītotas ģimenes. Divi Marijas brāļi — Antons un Jānis Laimiņi — arī strādāja par skolotājiem. Jāņa skolā Emīls auga lielākoties savdabā. Agrā bērnība iemācījās lasīt un nebija atturams no grāmatām. Drīz viņš uz visu mūžu palika vājredzīgs. Agri sāka izpausties viņa muzikālās spējas. Zēnam bija muzikālā dzirde. Taču nopietnāku muzikālo izglītību viņam neizdevās iegūt. Tēvs pasniedza skolā arī dziedāšanu, vadīja skolnieku kori, taču par klavierspēli ne viņam, nedz mātei dziļāku priekšstatu nebija, un viņi apdāvinātajam dēlēnam spēja dot tikai pašas elementārākās iemaņas. Virzīties uz priekšu palīdzēja izcilā muzikalitāte un lielā vēlēšanās muzicēt. 
Arī Emīla vispārējā izglītošanās sākās turpat Jāņa skolā, bet astoņus gadus vecumā viņu atdod mācīties Rupsalas skolā, kuru toreiz vadīja mātes brālis Antons Laimiņš. Te viņš mācās arī klavierspēli, iespējams, gūst arī zināmu priekšstatu par ērģelēm, jo šajā skolā bija savs instruments. Pēc diviem Rupsalā pavadītiem gadiem Emīls nokļūst Vecpiebalgas draudzesskolā. Mūziku mācās pie skolotāja Sliedes — Kronvalda meitas vīra. Te notika arī divu nākamo komponistu — Dārziņa un Melngaiļa iepazīšanās. Taču vājās veselības dēļ viņam Piebalgas skola bija drīz jāatstāj. Kādu laiku Emīls apmeklē Jaunpiebalgas skolu, kur mācās arī mūziku pie Cimzes semināru beigušā vietējās mūzikas dzīves vadītāja Ulpes. Ar to arī noslēdzas Emīla Dārziņa oficiālā vispārējā izglītošanās. Pārējais tika apgūts pašmācības ceļā. Jāpiezīmē, ka viņš patstāvīgi jau bija apguvis krievu, vācu un franču valodas. Klavierspēlē Emīls bija tiktāl progresējis, ka varēja nospēlēt Mocarta sonāti. Saskare ar lielā austrieša daiļradi palika viņam dzīvā atmiņā un ietekmēja viņa gaumes noslieces uz visu mūžu. 1891. gadā Emīls pārceļas uz dzīvi Rīgā. Viņš apmetas pie sava mātes brāļa Antona Laimiņa, kādreizējā Rupsalas skolas vadītāja. Rīgā viņš mācījās arī mūziku pie vācu kapelmeistara Fēliksa Jēgera. Par šī mūziķa — diriģenta un komponista — uzturēšanos Rīgā ir pretrunīgas ziņas, pat tādas, it kā viņš 1889. gadā (tātad pirms Dārziņa ierašanās Rīgā) būtu aizceļojis uz Ameriku. Taču Dārziņa māte un Alfrēds Kalniņš pastāv uz to, ka Emīls tomēr izglītojies pie F. Jēgera. Pilnīgi droši noskaidrot šo jautājumu nav izdevies, taču ir skaidrs, ka Dārziņš Rīgā visai cītīgi mācījies mūzikas teoriju, turklāt vācu valodā. Par to liecina viņa pašrocīgi sastādītā «Tabelle der alterierten Dreiklange und Septakorde II, IV und VII Stufe in sāmtlichen melodischen Lagen». Šī tabula ļauj ieskatīties Dārziņa mūzikas studijās, sistēmā, atklāj viņa nopietno pieeju priekšmetam, apliecina zināmu gatavības pakāpi harmonijā. 
Kļūst skaidrs, no kurienes Emīlam radusies doma 1893. gadā komponēt un pareizi uzrakstīt pirmo vīru kora dziesmu «Jūs kalni un jūs lejas», kura ar J. Vītola atbalstu iespiesta žurnālā «Austrums». Šai dziesmai romantiska ievirze, tās izteiksmi ietekmējusi Šūberta populārā dziesma «Forele». Ap 1896. gadu Emīls bija galīgi izlēmis un iekšēji sagatavojies kļūt par profesionālu mūziķi. Bet viņa tieksmēm stājās pretim dzīves nelabvēlīgie apstākļi. Tēvs bija spiests vājās krievu valodas prasmes dēļ atstāt kopš 1861. gada piekopto skolotāja amatu. Viņš gribēja, lai Emīls nokārto nepieciešamos eksāmenus un kļūst viņa vietā par skolotāju Jāņa skolā. Taču dēls pret to kategoriski iebilda. Dārziņa ģimene bija spiesta kļūt par krodziniekiem tuvējā Zelta krogā, kuru līdz tam apsaimniekoja Marijas brālis Jānis Laimiņš. Tas savukārt pārcēlās uz Rīgu un Daugavmalas tirgū atvēra gaļas tirgotavu. Emīls pie viņa apmetās uz dzīvi un dažkārt arī piepalīdzēja veikalā. Ar lielām grūtībām pārvarējis vecāku, it sevišķi tēva pretestību, pirmam laikam saņēmis materiālu atbalstu no Jāņa Laimiņa, Emīls 1898. gada janvārī devās uz Pēterburgu, lai mēģinātu iestāties konservatorijā. Izrādījās, ka viņš bija pietiekami labi sagatavojies, lai izturētu pārbaudes eksāmenus šajā ievērojamajā mūzikas augstskolā. Mūzikas dzīve Krievijas impērijas metropolē bija plaša un bagāta. Regulāri koncerti notika Muižnieku biedrības nama skaistajā zālē (tagad Ļeņingradas filharmonija), galma kapelā, kā arī pašā konservatorijā. Konservatorijas audzēkņiem bija atļauts daļu koncertu apmeklēt par brīvu, it sevišķi tos, kuros atskaņoja krievu komponistu daiļdarbus. Te spēlēja Gļinkas un «Varenās kopas» komponistu darbus. Kā diriģenti tajos nereti uzstājās profesori Rimskis-Korsakovs, Glazunovs, Auers un citi. Daudz tika spēlēti arī Rietumu komponistu daiļdarbi _— no Baha, Mocarta, Bēthovena līdz Māleram un Debisī. Plašā iepazīšanās ar daudziem daiļdarbiem Dārziņam lieti noderēja vēlāk, vērtējot Rīgas mūzikas dzīvi. Gleznu galerijas — Ermitāžā un Aleksandra III muzejā (tagad Krievu mākslas muzejs) — Dārziņam palīdzēja orientēties viņa draugi no Mākslas akadēmijas un Štiglica centrālās zīmēšanas skolas — Teodors Zaļkalns, Jūlijs Madernieks, Jānis Rozentāls, Vilhelms Purvītis u. c. Bet vēl biežāk Emīls te bija redzams jaunas mākslinieces Idas Celhertes un Alfrēda Kalniņa sabiedrībā. Idai, Kalniņa nākamās sievas māsīcai, imponēja laucinieciski vienkāršais, bet dziļi domājošais sarunu biedrs. 
Trijatā viņi bieži brauca arī uz Aleksandra Ņevska klostera slaveno mākslinieku panteonu, kavējās pie Čaikovska kapa pieminekļa, jo Dārziņš dievināja Čaikovska mūziku, kuru iepazina Pēterburgā. 
Pazīšanās ar latviešu studējošiem māksliniekiem viņu kopā ar Alfrēdu Kalniņu ieveda pulciņa «Rūķis» sanāksmēs. Te notika karstas diskusijas par dažādām mākslas problēmām — tautiskumu un nacionālo savdabīgumu, reālismu un naturālismu, par krievu peredvižņiku kopas un latviešu mākslu. Daudz tika skarti arī filozofijas virzieni un atsevišķi filozofu darbi. Te diskutēja par Nīčes pretenciozajiem pārcilvēkiem, Emersona transcendentālismu un Reskina buržuāziskās sabiedrības kritiku. Tas E. Dārziņu rosināja tālāk izzināt lielo domātāju atziņas. Publiskās bibliotēkas lasītavā viņš studēja Tolstoja uzskatus par mākslu, kas izklāstīti darbos «Grēksūdze» un «Kas ir māksla»?, studēja arī Gētes domas par estētiku un tikumību, daudz lasīja Puškina un Čehova darbus. Viņu dziļi interesēja arī seno grieķu un romiešu autoru raksti. Tāpat Dārziņš iepazina arī visjaunāko krievu un Rietumeiropas literatūru. Tātad literārajām studijām bija pietiekami universāls un mērķtiecīgs raksturs. Vēlāk Dārziņš literāro erudīciju un arī savas radošās spējas šajā jomā nereti apliecinājis saskarsmē ar tekstu izvēli un pārveidošanu savās solo un kora dziesmās, kā arī operā «Rožainās dienas». 1901. gadā viņš tulko no franču valodas latviski divus Meterlinka dzejoļus. Kā liecina Roberts Vizbulis atmiņās par E. Dārziņu, Pēterburgā nākamais komponists arī dzejojis. Lūk, izraksts no Emīla Dārziņa klades: 
Nakts. Visapkārt klusu, Daba iet uz miera dusu; Tikai spārnots ubadziņš, Pelēks putniņš — dzejnieciņš, Aizskar zvaigžņu sudrabstīgas Ilgas izskan bezgalīgas ... 
Pirmajā mācības gadā Pēterburgas konservatorijā Emīla Dārziņa skolotāji bija L. Homiliuss (ērģeļspēle), A. Ļadovs (solfedžo un harmonija) un F. Cernijs (obligātās klavieres). Sekmes šajā gadā bija visumā labas: solfedžo trīs ar krustu, harmonijā — pieci, klavierspēlē — pieci. Erģeļspēlē pārbaude nenotika, jo nebija pietiekami sagatavojies, lai stātos profesora priekšā. 
Otrā mācības gadā līdz Jaungadam Dārziņš harmoniju studēja pie prof. N. Solovjova, bet janvārī izdodas iekļūt N. Rimska-Korsakova speciālās harmonijas klasē. Mācības gadu noslēdzot (1899. g. maijā), sekmes bija šādas: ērģeļspēlē četri ar krustu, klavierspēlē četri ar krustu, speciālajā harmonijā — trīs ar krustu (gada atzīme — četri). Eksaminēja konservatorijas direktors A. Bernhards un profesori N. Solovjovs, A. Ļadovs, A. Arenskis, A. Glazunovs, N. Rimskis-Korsakovs. Skolotāju žurnālā N. Rimskis-Korsavoks piezīmējis:» «CnocočeH, ho bhji. riocTynHJi bo BTopoM nojiyroflHH h nocemaji cjiačo.» Pie Rimska-Korsakova uz mutisko eksāmenu, kam bija jānotiek 20. maijā, Emīls Dārziņš neieradās: 18. maijā viņš raksta konservatorijas direktoram no Cēsīm, ka slimības dēļ bijis spiests aizbraukt uz dzimteni un lūdz pārcelt viņu uz kontrapunkta klasi bez eksāmena. Bernhards atlika šī jautājuma izšķiršanu uz rudeni. 
Emīls Dārziņš vājās veselības un liela trūkuma dēļ bija spiests bieži kavēt stundas. Bet tas stingro N. Rimski-Korsakovu nevarēja apmierināt. Pamazām veidojās plaisa starp profesoru un audzēkni, kurš nespēja veikt lielo uzdevumu slodzi N. Rimska-Korsakova klasē. 
Trešajā mācības gadā konservatorijā (1899—1900) E. Dārziņam regulāru nodarbību bija samērā maz. Nav saglabājušies ieraksti par viņu pedagogu žurnālos. Zināmu ieskatu E. Dārziņa ikdienā sniedz viņa sarakste ar draugu un radinieku Jāni Dulbi. 1900. gada 3. aprīlī Dārziņš raksta: «Pastāvīgs naudas trūkums, bēdas par turpmāko klāšanos, skolas darbs un nemierīgā lielpilsētas dzīve — tas viss cilvēku tā aizņem, ka nav ne laika, ne spēka, ne patikšanas domāt par sarakstīšanos. Bez tam mans veselības stāvoklis visos šos pustrešos gados ir bijis stipri slikts. [. .] Es esmu augstākā mērā flegmatiķis. [..] Dzīvoju, mācos, kā jau visi skolnieki, tikai manu, ka manā vecumā mācīšanās vairs visai lāgi neveicas. Bet tur neko nevar darīt. Viss cits būtu labi, pat naudas netrūktu, bet kas man visvairāk bēdas dara, tie ir mani nervi. Tie ir man visā šai laikā bijuši ļoti sliktā stāvoklī. Cēloņu ir vairāk kā viens. Vispirms tas, ka man, iekam biju konservatorijā iestājies, bija lielas bēdas par nākamību, tā ka es jau toreiz jutos stipri aizķerts ... Beidzot arī pati mūzika taisa sliktu iespaidu uz nervu sistēmu. Citādi man vis nav visai slikti gājis. Ir pazīstami, varu apmeklēt teātri, koncertus (daudzreiz par brīvu) un, kaut gan būdams iekšķīgi nospiests, tomēr vedu dzīvi diezgan jautru ... #Q [Emīls Dārziņš 1900]
Citādi man Pēterburga ir varen pa prātam, man ļoti patīk krievi un visa krievu būšana, pavisam savādi kā mūsu mīļie latvieši un vācieši. [..] Mīļais Jāni, ja Tev būtu tā varēšana un arī gribēšana man izsūtīt kādu mazumiņu, nu, teiksim, pāra desmit jeb pat tikai rubļus piecpadsmit, tu man caur to padarītu milzīgu labumu un atvieglinājumu, jo, ja cilvēkam eksāmenu laikā ir jāgudro, kur izraut rubli, tad tas izjauc visu darīšanu. 
Tavs Dārziņu Emīls» 
Dzīves materiālā puse iekārtojās tā, ka Emīlam Dārziņam, konservatoriju nepabeigušam, bija jāšķiras no Pēterburgas. Par to zināja stāstīt Emilis Melngailis, Alfrēds Kalniņš un arī igauņu komponists Mikhels Līdigs, ar kuru Dārziņš kādu laiku īrējis kopēju istabiņu. Protams, zināma loma materiālajā trūkumā bija Dārziņa pašlepnumam un nepietiekamajai uzņēmībai. Viņš nekādi nespēja nodrošināties ar privātstundām, kā to darīja daudzi mazturīgi studenti. Vecāki arī nespēja palīdzēt. Paši viņi, kaut 1898. gadā bija kļuvuši par lauku māju īpašniekiem, dzīvoja no rokas mutē, jo mājā turpināja saimniekot rentnieks, kura līgums vēl nebija notecējis. 1900. gada pavasarī Andžs un Marija pat devās uz Pēterburgu pie dēla Emīla, cerēdami tur izdevīgi pārdot Latvijas sviestu. Taču no tā nekas neiznāca, un drīz vien viņi kopā ar novārgušo dēlu pārradās mājās. 
Taču bija vēl viens cēlonis, kāpēc nebija iespējams absolvēt konservatoriju. Lai iegūtu brīvmākslinieka grādu, bija nepieciešams iegūt pilnu vidējo izglītību. To Dārziņš ne ar kādiem papīriem nespēja apliecināt un, ievērojot vājo veselību, nevarēja arī cerēt eksterņa veidā beigt ģimnāziju, tā iegūstot vajadzīgo dokumentu. 
Šādā sarežģītā situācijā Dārziņš 1901. gada pavasarī izšķiras par mācību pārtraukšanu. Jāpiezīmē, ka viņš vēl daudzus gadus loloja cerību vai nu atgriezties Pēterburgas konservatorijā, vai arī doties uz kādu no Vakareiropas mūzikas augstskolām. Kā zināms, to neizdevās piepildīt, un Emīls Dārziņš bija dziļi pateicīgs Pēterburgai, uzskatīdams tajā pavadīto laiku par skaistāko un vērtīgāko visā savā dzīvē. 
Un tā 1901. gadā sākās smaga, bet arī ļoti ražena darbības desmitgade latviešu mūzikas druvas kopšanā. 
Emīls Dārziņš pārradās Rīgā ar ievērojamām kora dziesmām portfelī. Jau 1898. gadā viņš bija komponējis dziesmu vīru korim «Pie tēvu zemes dārgās», tekstu aizgūdams no F. Šillera drāmas «Vilhelms Tells» vārsmām Ausekļa tulkojumā. Šajā dziesmā atspoguļojas ne tikai jaunā komponista patriotiskā sajūsma, gara možums, bet arī atzīstama meistarība formas veidošanā, kora faktūras un instrumentācijas jomā. Līdzās šai dziesmai radusies enerģiski romantiskā «Lai vētra krāc» ar Lasmaņu Pāvila vārdiem. Par spīti grūtajiem dzīves apstākļiem Pēterburgā, šo abu dziesmu mūzika pauž vitālu enerģiju un optimismu. 
Konservatorijas pēdējā gadā, kad Emīls Dārziņš sevišķi sūdzas par nervu depresijām, radušās dzidri liriskā dziesma jauktajam korim «Minjona» ar V. Gētes vārdiem un gaišo, romantisko ilgu pielietā «Mēness starus stīgo» ar Aspazijas vārdiem. 
Visas šīs četras dziesmas apliecina spilgtu, patstāvīgu talantu un — kas ir sevišķi paradoksāli — nobriedušu meistarību. Vēstulē Marijai Stalbovai, kas rakstīta 1901. gada decembrī, Emīls Dārziņš ar rūgtumu atzīstas, ka esot «kā no laivas izsviests». #Q [Emīls Dārziņš] Šajā personiskajā izjūtā reducējās sūrā īstenība, kādā bija nokļuvis jaunais censonis. Toreiz Rīgā latviešu mūzikas dzīves vēl gandrīz nemaz nebija. Salīdzinājumā ar Pēterburgu te bija dziļa province, kur māksliniekam grūtā cīņā jāiekaro vieta zem saules. Mietpilsonības un merkantilisma vide, kurai tiešs sakars ar nacionālās buržuāzijas dzīves uztveri un pamatmērķiem, bija absolūti sterila pret nopietnu mākslu, cildenām idejām, augstākām garīgām tieksmēm. Jau ar pirmajiem soļiem Rīgā E. Dārziņš nonāk vaigu vaigā ar viņam svešo, daudzējādā ziņā nesaprotamo un katrā ziņā naidīgo īstenību. Taču nekad viņš nezaudēja cerības šo īstenību pārveidot. Tajā pašā vēstulē lasām: «Mūsu mazās tautiņas mākslas lauks ir vēl neapkopts. Daudz tur vēl jāstrādā, daudzi līdumi jālīž. #Q [Emīls Dārziņš] 
Strādāt priekš savas tautas un viņas mākslas — tas turpmāk būs mana devīze, un, lai dievs dotu, ka katrs krietns mākslas kalps rakstītu šos vārdus uz sava karoga.» 
E. Dārziņš ir allaž tiecies tāles, «kur saule aust». #reph
Darbības sākumam Rīgā pieder viņa solo dziesma «Jaunībai». Tās traģiskā noskaņa sakļaujas ar paša E. Dārziņa nomākto pasaules redzējumu tobrīd un ir viena no spilgtākajām gaismēnu svītrām tajā cīņā ar sevi un savām cerībām, kas raksturīga viņam arī turpmākos gadus. Atcerēsimies, ka tajā pašā gadā radās trauslu cerību apdvestā «Vēl tu rozes plūc». 
Dārziņa darbība Rīgas mūzikas dzīve iesakās diezgan aktīvi. Viņš sāk strādāt par klavierskolotāju, uzsāk darbību kā kordiriģents igauņu biedrībā «Imanta». 1901. gadā parādās viņa pirmās recenzijas ar parakstu «Emīls». Mūzikas kritiķa darbs Emīlam Dārziņam izvirzās par iedarbīgāko līdzekli tautas estētiskajā audzināšanā. Viņa recenzijas tiek drīz ievērotas un gūst piekrišanu. Tās izceļas ar profesionālu spriestspēju, apgaismības tendenci, domas vienkāršo un reizē erudīto izklāstu. Jau pirmajos rakstos «Pēterburgas Avīzēs» 1901. un 1902. gadā E. Dārziņš galveno uzmanību pievērš latviešu mūzikas daiļrades jautājumiem, pravietiski izceļot Emiļa Melngaiļa un Alfrēda Kalniņa lielās spējas un nākotni. Viņš visādi atbalsta pirmos latviešu simfoniskos koncertus, operas izrādes latviešu valodā, gan norādīdams uz to diletantisko izpildīšanas līmeni. E. Dārziņš nepalaiž garām nevienu nozīmīgu mūzikas dzīves notikumu, dziļi to nepārspriedis, neizcēlis tajā svarīgāko, atbalstāmo. 1902. gadā rodas solodziesmas «Kā zagšus» (R. Blaumaņa vārdi) un «Tevi atstāju» (E. Gruzītes vārdi), bet 1903. gadā — «Mana laime» (Helgi vārdi), «Tev nosarkst vaigi» (J. Poruka vārdi) un «Mātes gars» (Helgi vārdi). Pēdējās trīs dāvātas nākamajai dzīvesbiedrei Marijai Deiderei, ar kuru E. Dārziņš apprecējās 1903. gada rudenī. 1904. gadā visa E. Dārziņa uzmanība koncentrējas uz muzikālo daiļradi. Šajā gadā nav uzrakstīta neviena recenzija, toties skaņdarbu ir vairāk nekā jebkurā citā gadā. To skaitā solodziesmas «Sāpju spītēs» un «Kaut reizi vien» (abām J. Poruka vārdi), orķestra darbi «Melanholiskais valsis» (1. variants) un simfoniskā glezna «Vientuļā priede», kā arī kora dziesmas «Sapņu tālumā» (Aspazijas vārdi), «Senatne» un «Lauztās priedes» (abām Raiņa vārdi). Tuvojās 1905. gada revolūcijas vētras, un asajā šķiru cīņas situācijā E. Dārziņš atrod ceļu uz Raiņa poēziju. Viņi kļūst personiski draugi. Šajā sakarībā der atgādināt Dārziņa domas, kas izklāstītas viņa vēstulē Alfrēdam Kalniņam: «Materiālisms (ne filozofiskā, bet sadzīves nozīmē — Ā. D.), buržuāziskās kultūras pamatprincips, dzīšanās pēc naudas, pēc īpašuma, komforta, karjeras, vēdera pildīšanas un pašapmierinātas, uzpūtīgas omulības. Nav dzīšanās pēc augstākās atziņas, nav dzīves nozīmes un dzīves attaisnojuma meklēšanas, sava stāvokļa izskaidrot meklēšanas pretim dabai un līdzcilvēkiem. #Q [Emīls Dārziņš] Visi ir noslīkuši savā šmucē, ķērkdami un kliegdami pēc ikdienišķiem materiāliem labumiem, un gribētu katru neuzskatīt par cilvēku, kurš domā un dara citādi... Nav dzīšanās pēc daiļuma.» #Q [Emīls Dārziņš]
Kļūst vēl skaidrāka un pašsaprotamāka Emīla Dārziņa piesliekšanās 1905. gada revolūcijas šķīstītājām brīvības idejām. Ar romantiķa aizrautību un dedzību viņš pievienojas Raiņa domām un uzskatiem. Viņš vērtē to kā dzejnieku, kas liek pamatakmeni jaunajai sabiedriskajai ēkai. E. Dārziņš piedalās Raiņa un Aspazijas daiļradei veltītajos sarīkojumos, kur tiek skandēti dzejoļi no «Tālām noskaņām zilajā vakarā» un «Vētras sējas». E. Dārziņš 1905. gada janvārī atsakās piedalīties mākslinieku biedrības dibināšanas sapulcē, uzskatīdams, ka uz šo sapulci ielūgti pārāk daudz pilsonības pārstāvju no nacionālās buržuāzijas, kas viņam ir augstākā mērā nesimpātiski. «Lauztās priedes» visdaiļrunīgāk liecina par Emīla Dārziņa idejisko stāju 1905. gada notikumos. Ar mākslas līdzekļiem viņš skaidri apliecinājis savu pozīciju. Un tā ir nepārprotama, jo šī dziesma ir un paliek vismonumentālākais latviešu mūzikas piemineklis šī sabiedriski vētrainā laikmeta brīvības cīņām. Neviens cits latviešu mūzikas kritiķis nav savos rakstos tik konsekventi paudis progresīvi demokrātiskus uzskatus kā Dārziņš. Un viņa iejūtīgā mūzika, tās demokrātiskā izteiksme un daile kalpojusi un kalpo tautas augstākajām mākslas interesēm. To vēlreiz spilgti apliecināja komponista simtgades svinību koncerti. 
Pēcrevolūcijas reakcijas periodā, kad Latvijā plosījās asiņainās soda ekspedīcijas un nacionālā buržuāzija kopā ar cara satrapiem un vācu baroniem izrēķinājās ar revolucionāro tautu, Emīla Dārziņa darbībā zināmā mērā pieklust sabiedriskais asums. To diktē un arī attaisno konkrētā situācija. Viņa tuvākie domu biedri Rainis un Aspazija emigrēja uz ārzemēm, daudzi paziņas un draugi bija represēti, mūzikas dzīve saārdīta. Pakalpīgā prese ļaunā priekā rakstīja par revolucionāru tvarstīšanu un eksekūcijām. Nebija nedz īstu domu biedru, nedz draugu. Jurjānu Andrejs strādāja Harkovā, Jāzeps Vītols Pēterburgā, Emilis Melngailis Taškentā, Alfrēds Kalniņš — Igaunijā ... Latvijā E. Dārziņš bija viens. Taču ari šādos apstākļos viņš saglabā gara možumu. Rodas viņa brīnišķa vokālā lirika, patiesu jūtu piestrāvota: «Aizver actiņas un smaidi», «Teici to stundu» (abām J. Poruka vārdi), «Spāniešu romance» (A. Puškina vārdi) u. c. Tikpat patiess E. Dārziņš ir traģisko jūtu izteiksmē solodziesmās «Rezignācija» (V. Plūdoņa vārdi) un «Pie loga ziemas naktī» (J. Poruka vārdi). Dārziņa sabiedrisko stāju raksturo 1905. gadā (nevis 1906. gada — ka nepareizi datēts dažādos avotos) radītā kora dziesma «Ciānas bērni» ar Aspazijas vārdiem, kurā atspoguļojas to dienu politiskās kolīzijas. Pats komponists par šīs dziesmas tekstu izteicies, ka tas ir dziļi traģisks. Nav noliedzams, šajā periodā E. Dārziņš tuvinās J. Poruka «pasaules sāpju» kultam. Taču šai pasaules uztverei cēloņi un avoti katram bija savi. E. Dārziņam pasaules sāpes būtībā nav kults, bet objektīvās īstenības transformēts atspulgs mākslinieka psihē, turpretim J. Porukam — pasaules uztveres prizma un iekšējā būtība; E. Dārziņam tā ir pārejoša parādība, J. Porukam — pastāvīgs ticības apliecinājums. Tāpēc ir nepareizi pārāk tuvināt vai identificēt E. Dārziņa un J. Poruka pasaules redzējumu. E. Dārziņam bija tuva J. Poruka trauslā, intīmā, dziļi psiholoģiskā lirika, jūtu dziļums un patiesīgums. Taču komponists šīs dzejnieka raksturīgās īpašības ir vienmēr uztvēris kā reālists, kas savā daiļradē tiecas, tāpat kā Čaikovskis, pēc psiholoģiska dziļuma un patiesīguma. To visspilgtāk apliecina Emīla Dārziņa dziesma vīru korim «Es zinu kā roze plaukst» (J. Poruka vārdi). Sākot ar 1906. gadu, E. Dārziņš sevišķi aktīvs kļūst kā kritiķis. Līdzās daudzajām recenzijām rodas monogrāfiski apcerējumi par Jurjānu Andreju, Alfrēdu Kalniņu, Jāzepu Vītolu, kā arī plašs darbs par operas žanra vēsturi. Visi tie bija pirmreizīgi darbi latviešu muzikoloģijā. E. Dārziņš daudz raksta par ievērojamu mākslinieku koncertiem Rīgā un par viņu interpretācijas meistarību, saasināti uzmanīgs un domās devīgs rakstos ir pret opermākslu, jo sīki un pamatīgi pārspriež krievu opertrupu izrādes, nekad nevairās no kora mākslas problēmu iztirzāšanas, uzskatīdams, ka šis mākslas veids ir jo svarīgs latviešu mūzikas kopējā bilancē, vienmēr atsaucīgi iestājas par latviešu solistiem, par simfonisko koncertu nepieciešamību. E. Dārziņa spriedumos atklājas viņa internacionālista pārliecība, domas drosme un patiesīgums. Objektīvā īstenība toreiz bija tāda, ka progresīvs mākslinieks un domātājs nevarēja nenonākt dziļās pretrunās ar pastāvošo kārtību, ar nacionālās buržuāzijas inertumu pret savas tautas kultūru. Arī E. Dārziņa kritiķa smaile arvien asāk tika vērsta pret šiem pretspēkiem mākslas attīstības ceļos. Viņš nevairījās saukt vainīgos īstajā vārdā. Tas bija viens no galvenajiem iemesliem, kāpēc 1908. gada janvārī viņš reakcionārajās «Rīgas Avīzēs» tika neķītri apvainots plaģiātā. Tēmēts tika uz visvārīgāko un visdārgāko — uz jūtīgā mākslinieka godu, ar nolūku publiski pazemot un apklusināt. Šis uzbrukums ārkārtīgi skaudri un sāpīgi atsaucās Dārziņa dvēselē (nav šaubu, ka tas tuvināja komponista dzīves traģisko izskaņu). Arī plašā sabiedrība asi pārdzīvoja pret komponistu vērsto netaisnību. Smeldze gail vēl šodien. 
Gandrīz veselu gadu pieklust Emīla Dārziņa muzikālā daiļrade. Bet komponistu arvien aktīvāk sāka urdīt doma par latviešu operu. Klusībā viņš komponē «Rožainās dienas», kas 1910. gada vasarā tika pabeigta klavierizvilkumā. Spriežot pēc fragmentiem, kas paglābti no bojā ejas, tā [opera] būtu bijusi ievērības cienīga pirmā latviešu liriski psiholoģiska drāma ar zīmīgi iekonturētiem raksturiem un dramatiskajiem samezglojumiem, ar izvērstiem solodziedājumiem un situāciju atjautīgiem notēlojumiem. Pats komponists bija pārliecināts, ka operas žanrs ir viņa īstais darba lauks. Diemžēl pirmā pasaules kara gados šis darbs gājis zudumā. 
Operas žanrā komponistam bija tālejoši nodomi. Pēc «Rožainām dienām» viņš bija nodomājis pievērsties vai nu Blaumaņa «Skroderdienām Silmačos», vai Poruka «Pērļu zvejniekam», vai arī Čehova «Ivanovam». 
Pēdējos divos dzīves gados pilnām atplaukst E. Dārziņa aktivitāte. Viņa daiļrades mūžu noslēdz tādas lieliskas vīru kora dziesmas kā «Mūžam zili» ar K. Skalbes vārdiem, «Mirdzi kā zvaigzne» ar K. Jākobsona vārdiem un «Nāc man līdz» ar J. Poruka vārdiem. Īpašā dailes nospulgā izceļas divas pirmās dziesmas. Turklāt «Mūžam zili» atsauc atmiņā 1905. gada notikumus (sasistie senču upuru trauki, mūžam nerimstošs varoņgars); «Mirdzi kā zvaigzne» dziļi izjustā pacilātībā dzied par dzimteni, kuru komponists iedomājas saules gaismas apmirdzētu un saules siltuma sasildītu. #personification
Un tad nāca traģiskais atrisinājums. Tā cēloņi, motīvi un izskaidrojums droši vien paliks mūžīgi neatrisināma mīkla. 1910. gada 18. augusta naktī (pēc vecā stila) Emīlu Dārziņu sabrauca vilciens netālu no Zasulauka stacijas. Komponista bojā eja satrauca visu Latviju. Bēres Mārtiņa kapos Pārdaugavā apliecināja dziļu cieņu komponistam — pavadīt pēdējā gaitā bija ieradušies tūkstošiem cilvēku. Mēs esam mantinieki viņa dziļu jūtu pielietajām dziesmām un apgarotas smeldzes caurstrāvotajam «Melanholiskam valsim», viņa vērtīgajām domām par latviešu mūzikas attīstības ceļiem. Mums dārga viņa nesamierināmā un gudrā cīņa par mākslas plauksmi, viņa draudzības gars pret citu tautu kultūras sasniegumiem. 

53 “Latviešu Mūzika” nr. 12 (1977) | Arnolds Klotiņš
EMĪLA DĀRZIŅA ESTĒTIKA 
Arnolds Klotiņš 
Drūzmains spiets tēlu, ainu, asociāciju raisās ikvienam, pieminot Emīla Dārziņa vārdu. Piebalgas ganuzēns ar franču gramatiku azotē tautiskā laikmeta beigās. Stalts, vērīgs, smalkjūtīgs gaišmatis vadmalas uzvalkā Pēterburgas bibliotēkās, konservatorijā, koncertzālēs. Gadsimta sākuma latviešu mūzikas dzīves augšupejas cīnītājs un labvēlīgs vērtētājs avīžu rakstos un apcerēs. Tanīs pašos rakstos arī Rīgas pilsoņu gara kūtrības un buržujiskuma šaustītājs. Raiņa un Aspazijas tuvs paziņa, Lauzto priežu, Senatnes, Mēness starus stīgo, Sapņu tālumā un Ciānas bērnu komponists. Tuvs paziņa J. Porukam un viņa dzejas «pasaules sāpju» atbilstošākais izteicējs solodziesmās; tāpat ari R. Blaumaņa dzejas tautiski vienkāršo, spirgto izjūtu tulks gaišajā Kā zagšus, vientiesīgi skumīgajā, gandrīz folkloriskajā Vēl tu rozes plūc. Nepazīstams jauns cilvēks, ko atrod pie Zasulauka stacijas vilciena sabrauktu nenoskaidrotos apstākļos 1910. gada 18. augusta naktī (pēc vecā stila). Tātad — līdzās Zemgaliešu Birutai, Jānim Asaram, Voldemāram Zeltiņam, Jānim Porukam, Mikalojam Curļonim un vēl citiem — viens no daudzajiem pāragri un traģiski bojā gājušajiem gara darbiniekiem Baltijas guberņās neilgā laika sprīdī pēc Piektā gada revolūcijas. lemīļotākais, populārākais latviešu mūzikas klasiķis. Komponists, kura simtgades svinību neskaitāmie pasākumi 1975. gada rudenī pulcināja pārsteidzošu — desmitiem un desmitiem tūkstošu lielu klausītāju skaitu. Kas no tā — no komponista augsnes, vides, skolām, kompozīcijām, literārās vielas izvēles, sabiedriskās stājas, personības, soļiem sadzīvē, atstāto darbu dzīvotspējas — dos mums liecību par Emīla Dārziņa estētiku vai vismaz to izskaidros, komentēs, attaisnos? Gandrīz viss. Taču ne visam būs vienāda loma. Kaut kas no tā mums atklās E. Dārziņu kā mākslinieku, bet cits — kā teorētisku domātāju. 
Kas dos liecību vienā un kas otra gadījumā? 
Radoša personība izsaka savu pasaules skatījumu, apjēgumu un novērtējumu pirmām un galvenām kārtām mākslas darbos; tur tēlos, daiļdarbu koncepcijās, žanriskajās nosliecēs, formas veidojumā, izteiksmes raksturā utt. izpaužas attieksme pret īstenību (traģiska, liriska, episka) ar visām šīs attieksmes daudzajām niansēm. No šejienes ir izlobāma daiļrades estētika. 
Taču gandrīz ikviens mākslinieks pāriet no darbiem arī pie vārdiem, no tēliem pie jēdzieniem un spriedumiem, formulējot savas izjūtas un domas par dzīves māksliniecisko attēlošanu arī izteicienos, piezīmēs, vēstulēs, publicistikā; te tiek fiksēts ne vien paša jaunrades praksē izjustais un atklātais, bet arī pārņemtās, piesavinātās teorētiskās idejas. Tā līdzās daiļrades estētikai, kas izpaužas mākslas tēlos, parasti veidojas ari mākslinieka estētikas otra sfēra, izteikdamās teorētiskās atziņās, — estētiskie uzskati. (Precīzāk būtu teikt «uzskati par estētisko atspoguļošanu», jo šie uzskati savā izpausmē vairumā gadījumu nav estētiski, bet gluži vienkārši ir teorētiski.)1 Aplūkojot pagātnes mākslinieku darbību, vienkāršības labad estētiskajiem uzskatiem mēdz pieskaitīt viņu atziņas arī tādos jautājumos, ko mūsdienās pēta specializētas zinātņu nozares — mākslas socioloģija, daiļrades psiholoģija, vērtību teorija un citas. Arī E. Dārziņam tādu atziņu netrūkst — jo vairāk tāpēc, ka viņa uzskatus visā plašajā ar mākslu saistītajā problemātikā raisīja un kristalizēja intensīvais mūzikas kritiķa darbs. Starp daiļrades estētiku un estētiskajiem uzskatiem nav necaurejamas sienas, tomēr analīzēs un vērtējumos to atšķirība ir jāievēro. Tas nepieciešams ne vien tāpēc, ka mākslinieka — kā ikviena cilvēka rīcībā starp darbiem un vārdiem ne vienmēr ir pilnīga saskaņa (uzskatos izvirzītās prasības dažkārt daiļrades praksē pilnībā neattaisnojas, bet citkārt uzskati nedod pareizo iespaidu par daiļrades patiesajām tendencēm). Pašu galveno atšķirību starp daiļrades estētiku un uzskatiem nosaka tā principiālā starpība, kāda apziņā pastāv starp estētisko atspoguļošanu, no vienas puses, un zinātniski teorētisko, no otras. To ievērojot un ari sistematizācijas labad Emīla Dārziņa atstāto estētisko mantojumu skatīsim divos atsevišķos aspektos — vispirms daiļrades pausto estētiku, pēc tam estētiskos (un arī plašāk — sabiedriskos) uzskatus. Bet vispirms abas šis Dārziņa estētikas puses aplūkosim no kopējā viedokļa — izejot no to kopīgajiem stimuliem, veidošanās vides un apstākļiem, tātad jautāsim, kā Dārziņu veidojis viņa laikmets. 
Laikmeta, vides un rakstura mezglojums — estētikas avots 
Pirmās neizdzēšamās līnijas Dārziņa pasaulskatījumā ievilka Piebalgas tautiskā laikmeta un Brāļu draudžu norieta perioda patriarhālā, tomēr garīgi iezīmīgā lauku dzīve. Tādas līnijas ir vairākas. 
Lai arī Emīla bērnības gados šai novadā bija jau aiz kalna lielās tautiskās sajūsmas laiks ar Dziedāšanas biedrības dibināšanu (1869), piebaldzēnu slavenajām teātra izrādēm un Vecpiebalgas draudzes skolas spožāko kulturāli sabiedriskās rosības periodu, tomēr Emīla vecāku paaudze bija bijusi šī tautiskā laikmeta īstā līdzdzīvotāja, raksturīgā atmosfēra vēl vibrēja visapkārt, un no tās Emīls guva tais laikos tik nepieciešamo apziņu par piederību pie latviešu tautas. Tā noderēja, jo, neraugoties uz dažām zaudētām pozīcijām (skolu sistēmā, biedrību darbā), vācu muižniecība nebūt nepārstāja cīņu pret tautas izglītības un kulturālās patstāvības tieksmēm, cenšoties latviešus joprojām turēt ne vien saimnieciskā, bet arī garīgā atkarībā; turpat Piebalgā Cēsu novada prāvests K. L. Kēlbrants un viņa dēls Emīls Kēlbrants (no 1874. g. līdz 1895. g. mācītājs Jaunpiebalgā un gadījuma dēļ mūsu iemīļotā komponista krusttēvs) bija negantākie pārvācošanas aģenti Vidzemē.1 Tautiskā pašapziņa noderēja arī jaunekļa pašizglītības gados toreizējā pusvāciskajā (bet muzikāli — gandrīz pilnīgi vāciskajā) Rīgā, tā palīdzēja, mācoties pie vācu skolotājiem, nenoslīkt viņu provinckultūras bezpersoniskumā. Vēlāk kritiķa darbā, izcīnot latviešu mūzikai Rīgā vietu zem saules sīvā sāncensībā ar iesīkstējušām vācu tradīcijām, tautiskā apziņa bija nepieciešama, tā mudināja arī brīdināt lasītājus no «vāciski sīkbirģeliskā sentimentālisma» un visa, kas «pieradinājis vietējo latviešu publiku skatīties uz mūziku caur vācu brillēm». #Q [Emīls Dārziņš] 1 
Tiesa, Piebalgā apjaustā vispārējā tautiskā jūsma pati par sevi nebija tiem laikiem nekas jauns un paliekošs. Kā zināms, tā [tautiskā jūsma] drīz sevi izsmēla sabiedriskās dzīves jauno prasību priekšā, un arī E. Dārziņš jau ap gadsimta miju gāja tautiskuma izpratnē daudz dziļāk. Viņa daiļradē tautiskā laikmeta idejiski emocionālie priekšstati atstājuši iespaidu tikai trīs pirmajās kora dziesmās (Jūs kalni un jūs lejas, Pie tēvu zemes dārgās, Lai vētra krāc), kuras gan ar raksturīgo emocionālo patosu, gan arī mūzikas valodas ziņā ir līdzvērtīgas darbiem, par kuriem E. Dārziņš mēdza teikt, ka tādi atrodoties vēl «pilnīgi Ausekļa laikmetā».2 Tomēr kā ceļa maize sevis apzināšanās pirmajos soļos šī aizejošā laikmeta iespaids E. Dārziņam bija svētīgs. Teiktais nenozīmē, ka bērnības Piebalga E. Dārziņa priekšstatos būtu palikusi tikai kā ideālu sabiedrisku centienu zeme, kā idillisks saulains nostūris. Interesanti ievērot, ka jau te viņa jūtīgo uztveri sāka urdīt toreizējās reālās dzīves antitēze, kuru viņš ar laiku sāka mokoši pārdzīvot kā laikmeta traģēdiju — nesavienojams pretstats starp attīstītas iekšējās pasaules jūtu bagātību, iztēles lidojumu, garīgo aktivitāti, no vienas puses, un materiālu interešu verdzināta cilvēka bezjūtīgo prakticismu, no otras. Vidusmēra piebaldzēni E. Dārziņam nepatika viņu aklās peļņas kāres dēļ.3 Taču vēl svarīgāk, ka minētā antitēze savā ziņā iezīmējās pat jau Emīla vecāku raksturu atšķirībās, un te viegli uzminēt, kurā pusē bija Emīla simpātijas. 
Pieķeršanās ģimenes dvēselei, smalkjūtīgajai mātei, deva impulsu citām svarīgām viņa pasaulskatījuma īpatnībām. Marija Dārziņa, dzimusi Laimiņa, un viņas tuvinieki piederēja pie tiem Vidzemes lauku ļaudīm, kuri vēl nēsāja ap sevi pagātnē aizejošajai Brāļu draudžu kustībai raksturīgo atmosfēru: toleranci sadzīvē, sievišķīgu pacietības kultu, kristiāniski romantisku jūtu dzīvi. Lai gan kopš pagājušā gadsimta vidus hernhutisms kā sabiedriska kustība bija iegājis reakcionārā norieta posmā, tomēr ar savu garīgās pašdarbības patosu un ar cilvēka individuālās, intīmās garīgās dzīves pretnostatījumu autoritārajai, auksti racionālistiskajai vācu kungu baznīcai tas joprojām jūtami ietekmēja nospiestākos ļaužu slāņus.1 Saiešanas namā par cilvēka dvēseles lietām prātoja ne Vāczemes universitātes izglītots un talārots vīrs no augstas kanceles, bet vienkārši darba cilvēki no pašu vidus. Te pirmo reizi apspiestās tautas vēsturē viņu dvēseles, lai arī kristīgā piētisma kūniņā ievīstītas, izvirzījās sirsnīgas uzmanības centrā, un tas nevarēja nestiprināt demokrātiska humānisma jūtas cilvēkos. levērojot mātes rakstura un rīcības lielo ietekmi uz Emīlu, varam puslīdz droši teikt, ka no šejienes Emīla priekšstatos sakņojās sākums tai augstajai cieņai pret vienkārša darba rūķa dvēseles dzīvi, kuru E. Dārziņš nekad neslēpa, — impulss viņa demokrātiskajam humānismam, ko dzīves novērojumi vēlāk papildināja un koriģēja. «Laikam taču tā saucamie «vienkāršie» ļautiņi ir sajūtīgāki priekš visa daiļā nekā ļaudis ar pretenzijām uz tā saukto «izglītību», laikam taču viņiem ir tīrākas, baltākas dvēseles,» #Q [Emīls Dāriņš 1907] — tā rakstīt 1907. gadā kundziskās Rīgas buržuāziskajā avīzē ne katrs uzdrošinājās.2 
Apcirptā, noplicinātā, Vidzemes lauku cilvēku sapratnei pielāgotā veidā hernhūtisms bija atnesis līdzi kaut ko no Eiropas apgaismes laika ideju atblāzmas. Tikumiskas patiesības apgūšana un morāla pilnveidošanās kā sabiedriskā labuma sasniegšanas ceļš — tā te izpaudās apgaismes populārā pašpilnveidošanās ideja, kas bija tā laika teleoloģijas (mērķtiecības mācības) kā sabiedriskā optimisma doktrīnas sastāvdaļa un, neraugoties uz savu ideālistisko būtību, iedvesmoja daudzas paaudzes, sākot ar franču apgaismotājiem un beidzot ar dekabristiem un Ļ. Tolstoju. To varētu nepieminēt, ja no apgaismes pārņemtā cilvēka pašpilnveidošanās ideja un priekšstats par sabiedrības labumu kā individuāli sasniegto garīgo vērtību summu nebūtu ar Ļ. Tolstoja studēšanas starpniecību ietekmējusi E. Dārziņu arī vēlākajos gados. Šis priekšstats noteikti bija viens no faktoriem, kas kavēja E. Dārziņu ciešāk iesaistīties laikmeta sabiedriskajās cīņās, bet, no otras puses, lika viņam ar rūpību un sirsnību iestāties par ikviena cilvēka iekšējās pasaules izdaiļošanu ar mākslas starpniecību, kā arī veidoja viņā izcili augstas prasības pret savu un citu cilvēku jūtu un domu dzīvi. Te viens no izslavētā Dārziņa gara aristokrātisma avotiem. Kā noskaidrosies, ideju par personības pašpilnveidošanās lomu dzīves progresā E. Dārziņš attiecina ari uz mākslas progresu. Bērnībā gūtās garīgās ievirzes, ko papildināja vēlākā cītīgā iepazīšanās ar Tolstoja morālfilozofiskajiem traktātiem, izraisīja arī Dārziņa īpatnējo, fantazējošo reliģiozitāti, kā arī vienu otru ilūziju par reliģijas nozīmi sabiedrības dzīvē. Tāda pie 19. gs. otrās puses un 20. gs. sākuma komponistiem nebija retums. Taču atšķirībā, piemēram, no Čaikovska (kurš pievērsa zināmu uzmanību arī kristīgā kulta rituālam1 un pretēji Māleram, kā arī vēl daudzu citu šā laikmeta mākslinieku raksturīgajai dabas dievišķošanai2, Dārziņš ignorēja gan baznīcu, gan arī uz dabu raudzījās materiālistiski. Viņa reliģiozitātes kodols bija poētisks fantāzijas tēls, aizkustinoša ilūzija par kādu ideālā iespējamu, bet dzīvē neatrastu visu cilvēku un tautu brālību, brāļu mīlestību, kas reizi par visām reizēm izbeigtu sadursmes un ciešanas zemes virsū, un tikai tāda, pēc viņa domām, bija Kristus mācības būtība, nevis baznīca ar tās dogmām un neizbēgamo liekulību. 
Ticība šādai ilūzijai tais laikos bija it kā savdabīgs, neko nemaksājošs, vienmēr pa rokai paņemams un skaists atrisinājums tām morālajām problēmām, ko zinātniska pasaules uzskata nebruņotiem prātiem nežēlīgi izvirzīja reālā dzīve. Šī ticība bija kā deus ex machina antīkajā teātrī, kur dieva parādīšanās uz skatuves pārdabiski atrisina citādi neatrisināmo lugas intrigu. #reph Atzīmēsim, ka šādā poētiskas ilūzijas iekrāsotā reliģiozitātē atbalsojās maldi, ko pieļāva jau materiālists Feierbahs, atmaskoja marksisma pamatlicēji, bet vēl atkārtoja Tolstojs, cenzdamies reliģijas «prozu» (oficiālās baznīcas kaunpilno institūtu) pārvarēt ar tās poēziju (tīro brāļu mīlestību). Uzsverot, ka «reliģija ir poēzija, dievs ir poētiska būtne», ko radījusi iztēle un fantāzija, Feierbahs rakstīja: «Es . . noliedzu reliģiju tikai par tik, ciktāl tā ir vienkārši proza, bet ne poēzija.»3 Tātad brāļu mīlestība kā poēzija paliek. Tā paliek arī Tolstojam, un šajā aspektā ir Dārziņa un Tolstoja reliģiozitātes saskare. Protams, Dārziņa uzskatiem ir pilnīgi svešs Ļeva Tolstoja reliģiskās askēzes ideāls, kas krievu rakstnieku noveda līdz pat klasiskās mākslas noliegumam. Šai ziņā Dārziņš un Tolstojs ir viens otram tāli. Tomēr neaizmirsīsim, ka gadsimta sākumā Tolstoja morālfilozofiskie darbi aizsniedza katru kulturāli domājošu cilvēku un Dārziņš ir tos uzmanīgi lasījis. Dārziņa mūzikas idejiski emocionālo saturu viņa īpatnējā reliģiozitāte nav kaut cik jūtami ietekmējusi. Daiļradē tā samanāma vienīgi dažu Poruka dzejas tekstu izvēlē (kora dziesma Bet, ja uz Betlemi es ietu, Mātes dziesmiņa solobalsij), taču arī šeit izvēlētie teksti un to traktējums pauž tikai jau raksturoto poētiski simbolisko reliģijas interpretāciju. Toties mazvērtīgi vai pilnīgi nepieņemami ir tie viņa izteiktie uzskati, kas pauž ilūzijas par reliģijas iespējamo pozitīvo lomu sabiedrības attīstībā.1 
Kādās attiecībās Dārziņa reliģiozitāte ir ar viņa uzskatu stihiski materiālistisko aspektu?2 Kā zināms, stihiskais materiālisms nozīmē filozofiski neapzinātu un nesistematizētu pārliecību par reālās īstenības objektivitāti. (Tā kā par stihiskiem materiālistiem mēdz dēvēt arī pirmsmarksistiskos, it īpaši antīkos filozofiskos materiālistus, tad skaidrības labad te sevišķi jāuzsver Dārziņa un citu jaunlaiku stihisko materiālistu filozofiski neapzinātā, būtībā naivā pasaules uztvere.) Tur, kur Dārziņš pauž šādu pārliecību, viņš līdzdala materiālistiskus uzskatus. Vēl vairāk — Dārziņš arī cilvēku līdz ar tā māksliniecisko daiļradi apzīmē par dabas produktu un daļu («Mākslinieks stāv zem dabas likuma .. .»)3. Bet tad, kad viņš šo par realitāti atzīto cilvēku garīgo darbību absolutizē un piešķir tai dzīves attīstību noteicējas lomu, pasaules vēstures pamatos iedomādamies garīgās vērtības, — tad neapzinātais materiālisms pārtop tikpat filozofiski neapzinātā objektīvā ideālismā.4 Te, protams, pieder arī viņa ilūzijas par reliģijas lomu. Taču par Dārziņa pasaulskatījumu nav īsti vietā spriest tik plašās, filozofiskās kategorijās. Viņš pats tā nedomāja. Pusaudža gados Emīls nonāk Rīgā un vada tur piecas sešas ziemas, skolas neapmeklēdams, algotu darbu nestrādādams, mācīdamies vienīgi pie privātskolotājiem mūziku un svešvalodas. levērosim, Rīgā viņš nav nedz skolēnu barā, nedz arī ap viņu ir darba biedri, un šāda atšķirtība no jebkura tolaiku kolektīva ir tik ilgstoša, ka nevar nekļūt par ieradumu. Tas ir dzīves veids, kas, bez šaubām, kavēja viņa socializāciju, ciešāku iekļaušanos viena vai otra pilsētas sabiedrības slāņa dzīvē. Tas — no vienas puses.
Tai pašā laikā savrupa dzīve lielā pilsētā, protams, veicināja neatkarīga vērotāja īpašību izkopšanu, kas māksliniekam vai domātājam nav mazsvarīgi; saaugšana ar sava laika buržuāziskajiem sabiedrības institūtiem (vai tā būtu bijusi, teiksim, privātas ģimnāzijas kolektīvs vai studentu korporācija) vedinātu uztvert ikdienā notiekošo kā pašu par sevi saprotamu, bez atkāpes, kurpretī materiāla un garīga neatkarība no tiem raisīja kritizējošu attieksmi, savdabīgu — šodienas sociologu valodā runājot — antiinstitucionālismu. Varētu nožēlot, ja jaunais E. Dārziņš būtu cieši ieaudzis kādā no tiem sava laika sabiedrības iestādījumiem, kuri formēja lielākoties kundziski aprobežotus pilsoņus. Bet jāieklausās arī laikraksta «Jaunā Dienas Lapa» nožēlā, ka Dārziņš savā mūžā nav atradis pietiekami ciešu kontaktu ar tām plašajām darba tautas aprindām, kurām piederēja viņa mākslinieka simpātijas un jaunrade.1 Vai augsne sociālajai rezervētībai viņa apziņā neizveidojās jau šajā dīvainajā Rīgas laikā, kad vismaz seši raženākie jaunības gadi pagāja, ne vien neiekļaujoties sabiedrības dzīvē, bet pat nekļūstot par īstu pilsētnieku, jo Emīls arī Rīgā bija tikai «cilvēks no laukiem» — cauras vasaras pagāja patriarhālajā Piebalgā, arī iztika taču nāca no turienes?2 Un vai šī sociālā neiesaistība nekļuva par vienu no svarīgākajiem faktoriem, kas vēlāk galu galā noteica E. Dārziņa vietu laikmeta ideoloģisko spēka līniju režģī? Proti, E. Dārziņš kā domātājs visā visumā palika starpposmā starp demokrātiskiem apgaismotājiem (te pieder latviešu mūzikas klasiķu vairums) un revolucionārajiem demokrātiem; pēdējiem viņš bija tuvs un revolucionāri idejiskas dzejas ietekmē ir radījis dažus no labākajiem darbiem, taču socioloģiskus secinājumus no savas demokrāta pārliecības Dārziņš neizdarīja. Lai gan arī Rīgas laikā Emīls palika pa pusei piebaldzēns, tomēr pilsētā nācās vērot vēl nepieredzētas parādības. Kamēr dzimtajā Jaunpiebalgā vēl turpināja valdīt šķietams patriarhāls sadzīves idilliskums un tā šķietamību sargāja, piemēram, visai biežās uzspiestās aprēķina laulības (arī Dārziņa māte ir bijusi to upuris) un citi abu Kēlbrantu autoritātes akceptētie mīļā miera saglabāšanas pasākumi, tikmēr deviņdesmito gadu Rīgā, kur nonāca jaunais Dārziņš, daudz kas bija citādi. Te uzvirmojusī laikrakstu polemika ap H. Zudermaņa lugu «Gods» un Aspazijas lugu «Zaudētās tiesības» iznesa atklātībā citkārt rūpīgi noklusētās ģimenes ētikas un sievietes emancipācijas sasāpējušās problēmas. Jaunās strāvas un progresīvo biedrību darbība revolucionizēja priekšstatus par sociālo taisnīgumu. Strādniecības ideoloģijas ietekmētie jaunie, laikmetīgākie uzskati izglītības, morāles, psiholoģijas un citos cilvēka dvēseles dzīves jautājumos, kas visur atspoguļoja plašu tautas slāņu tieksmi pēc brīvākas un cilvēciskākas dzīves, te ieguva pilsētas videi raksturīgu koncentrētību, saasinātu izpausmi. Lai arī nevaram zināt, cik vērīgi E. Dārziņš toreiz ielūkojās Rīgas notikumos, tomēr vēlāk kļūst skaidri redzams, ka augošas lielpilsētas sadzīvei piemītošā emocionālā atmosfēra ar tai raksturīgo sensuālismu, ar izjūtu tiešumu un atklātību ir Dārziņu ietekmējusi nesalīdzināmi vairāk nekā citus šā laikmeta latviešu komponistus. Neteiksim, ka pilsētas sadzīves mūzikas (romances) melodismu, kam tik liela loma viņa darbos, Dārziņš pilnā mērā būtu uzsūcis jau te Rīgā. Nē, tam atlika laika arī vēl studiju gados Pēterburgā, un it īpaši Čaikovska stila iespaidiem pie tā ir bijusi izšķīrēja nozīme. Pēterburgas laika atmiņas un vēstules liecina, ka, neraugoties uz iedzimtu biklumu, E. Dārziņš šai lielpilsētā ir juties savā elementā — atšķirībā, piemēram, no studiju biedra Alfrēda Kalniņa, kurš centies izmantot katru izdevību, lai izrautos ārā uz veldzējoši klusajām Cēsīm vai Siguldu. Bet galvenais — ar mūzikas iespaidiem vien bez tiešas iejūtas pilsētas dzīvē Dārziņš nebūtu kļuvis par adekvātāko laikmeta vienkāršā cilvēka individualitātes, viņa subjektivitātes apdziedātāju, jo vienīgi pilsētas sociālo konfliktu sastrēdzinājums toreiz spēja noņemt cilvēku dvēselēm lielo, tautiski šūdināto kopības segu un parādīt tās kā atsevišķas, ar sabiedrību ļoti komplicēti saattiecinātas būtnes. Te ira tautiskās kopības sajūsmas pārspīlējumi. Pēterburga deva dažādas ietekmes. Tur nonākot, E. Dārziņa muzikālie apvāršņi vēl bija pašauri. Atmiņas liecina, ka pat Čaikovska mūzika viņam sākumā šķitusi grūta un sarežģīta; drīz viņš to ļoti iemīļoja. lepazīšanās ar sava laika jaunrades un izpildītājmākslas augstākajiem sasniegumiem Pēterburgas koncertzālēs viņā atraisīja kritiķim tik nepieciešamo spriedumu drosmi un neatkarību; jau pašas pirmās publikācijas 1901. gadā ir pilnīgi brīvas no reveransiem un iztapības autoritātēm, pat Mendelsona un Šūmaņa vārdi neraisa viņā parasto bijīgo attieksmi, to kordziesmas viņš konfrontē ar latviešu autoru kompozīcijām kā līdzīgas ar līdzīgām. Dārziņa redzesloka izpletumam neatvietojami svarīga bija krievu mākslas psiholoģisko īpatnību apgūšana, kā arī franču, skandināvu un citu nacionālo skolu mūzikas iespaidi Pēterburgā. Tie [mūzikas iespaidi Pēterburgā] pavēra skaidrāku skatu arī uz latviešu un vācu mūzikas īpatnībām, uz to savstarpējām attieksmēm. 
Ilgi nāktos turpināt uzskaitījumu ierosmēm, kuras Dārziņš varēja gūt Pēterburgā un ne jau tikai konservatorijā vien, — tas ikvienam viegli apjaušams, ja vien apzināmies, ka Pēterburga bija viens no spožākajiem sava laika pasaules mākslas centriem. Protams, arī konservatorijā viņš ko guva, tomēr ir jāuzticas studijas biedra Alfrēda Kalniņa atmiņu liecībai, ka «Dārziņš savās cerībās, kuras bija licis uz Pēterburgas konservatoriju, bija stipri vīlies»1. Gadsimtu mijā, kad tur mācījās Dārziņš, pamatoti liela bija izpildītājmākslas fakultāšu slava, it sevišķi klavieru nodaļas reputācija, kas aizēnoja pat Parīzes konservatorijas oreolu. Bet tādos augstumos neatradās vispārējais mācību procesa idejiski estētiskais līmenis. Pēterburgas mākslas dzīvē Jaunās krievu skolas 60. gadu entuziasms un tematiskā mērķtiecība bija sen aiz muguras, akademizācija un jaunrades jēdziena sašaurināšana līdz labam profesionālismam bija noticis fakts. Šīs skolas — tagad tā bija tapusi par Beļajeva pulciņu — pārstāvji kļuva par konservatorijas profesoriem un kopā ar vecajiem A. Rubinšteina laika akadēmiskajiem pasniedzējiem noteica tur teorētisko priekšmetu mācīšanas līmeni. Viņu vidū bija tikai daži izcili mākslinieki, kas mūzikai izvirzīja augstus sabiedriski idejiskus mērķus. Tāds bija pirmām kārtām N. Rimskis-Korsakovs, izņēmums, kurš «skaidri redzēja un nosodīja Beļajeva pulciņa eklektismu, Jaunās krievu skolas akademizāciju un šīm parādībām pretojās».1 Tādi bija arī viņa tuvākie līdzgaitnieki Glazunovs, Ļadovs un Vītols, kuri, lai gan daiļradē pārdzīvoja beļajeviešu krīzes grūtības, nesastinga tradīcijā, bet turpināja augt laikam līdzi. «Taču vesela virkne mūziķu — tipiskie beļajevieši — jautājumus par mākslas saturu, mērķiem, jēgu sev it kā nepavisam neizvirzīja .. . Beļajevieši rakstīja mūziku, ieslēgdamies šauri profesionālos rāmjos, izveidodami savā ziņā kastu, arodniecisku grupu.., kompozīcijas tehnika pārtapa par elementāru prasmi «rakstīt gludi». #Q [Smirnovs V. iz grāmatas par Stravisnki 1970]
2 Dažos teorētiskos kursos valdīja tik liela rutīna, ka apdāvinātākie studenti bieži vien izbrīvēja atļauju tos neapmeklēt, un ieviesās paraša atbilstošos eksāmenus kārtot eksterni (jeb, kā toreiz oficiāli to dēvēja, — om ce6fl). Zīmīgi, ka Rimskis-Korsakovs savu privātaudzēkni Igoru Stravinski enerģiski atrunāja stāties konservatorijā, kur pats bija vadošais pasniedzējs, kā vienu no motīviem minot tur valdošo mācību atmosfēru.3 
Dārziņam bija laime mācīties speciālo harmoniju pie N. Rimska-Korsakova, ērģeļspēli pie slavenā Luī Homiliusa, bet «par stipri šauro teorijas kursu un diezgan pavirši pasniegto mācību klavieru spēlēšanā mēs laikam ne reizes arī nebijām runājuši,» atceras Alfrēds Kalniņš.4 Beidzamo Pēterburgas gadu kordziesmas (Minjona, Mēness starus stīgo) neapšaubāmi liecina, ka kompozīcijas tehnikā Dārziņš ir progresējis. It sevišķi otrajā dziesmā jau ir izstrādāta tā lielā muzikāli tematiskā vienotība, kurā, variēšanai kļūstot par svarīgāko attīstības paņēmienu, visa dziesma organiski aug no kopīga intonatīvā celma un tās struktūra iegūst pilnīgu pārskatāmību. Tā, neapšaubāmi, ir N. Rimska-Korsakova skolas tipiska īpašība, kuru Dārziņš turpināja izkopt līdz pakāpei, kas ieguvusi kordziesmas simfonizācijas nosaukumu. Nopietnas mākslinieciskas prasības, stingrs kompozicionāls veidojums, izturēts stils kā labas skolas rezultāts kopš Pēterburgas gadiem arvien grezno Dārziņa vienkāršo mūziku. Pat necilākās viņa dziesmas, kas jau gadsimta sākumā iekaroja amatieru koncertestrādes, netiecas tikai pēc vienkāršas populārāko jūtu patiesības, bet muzikālajā veidojumā ir klasiski līdzsvarotas, melodiskajā attīstībā vienotas un koncentrētas, tā paužot izkoptu daiļuma izjūtu. Šādas kvalitātes nerodas no labas kompozīcijas tehnikas vien, nemaz jau nerunājot par tādām dedzīga demokrāta īpašībām kā ieinteresētība visas tautas estētiskā līmeņa celšanā, sasāpējušo sabiedriski kulturālo jautājumu risināšanā, bezgalīga ticība jaunības ideālu realitātei. Te nopelni Publiskajai bibliotēkai, stundām, kas pavadītas gan grāmatu sabiedrībā, gan arī debatēs ar latviešu un cittautiešu studijbiedriem, bet jo sevišķi īpašajai Pēterburgas videi ar spriego intelektuālo dzīvi, neatsveramajiem mākslas iespaidiem un gaumi disciplinējošo kultūras atmosfēru, — pilsētai, kurā gandrīz ik tilts, ik nama fasāde māca formu plastikas izjūtu. Pirmām kārtām šeit Dārziņš iemācījās to, ko viņš vēlāk dēvēja par aristokrātismu mākslā, pats atšifrēdams šo terminu gan kā «inteliģentu daiļjūtību», gan kā «daiļuma sajūtu un eleganci» (par Čaikovska brieduma darbiem runājot), gan arī kā vispārēju pilnvērtīgas mākslas īpašību, kurā taču «izteicas viss tas, ko domājuši un jutuši laikmeta labākie gari». #Q [Dārziņš] 
1 Dārziņa personības un uzskatu tapšanas izpratnei ir svarīgi ne vien priekšstatīt Pēterburgas garīgās dzīves ainu, bet vēl svarīgāk ir apzināties to, kā šīs dzīves iespaidus uzņēma tieši viņš. Tur dzīvoja, studēja, pelnīja iztiku daudzi latviešu mūziķi. Visi viņi atskārta Pēterburgas mūzikas dzīves profesionālisma un garīgās kultūras milzīgo pārākumu pār apstākļiem savā dzimtenē. Visi saprata muzikālās izglītības un regulāras koncertdzīves nepieciešamību kā pirmo noteikumu latviešu mūzikas kultūras pacēlumam, arī — Dārziņš. Viņam nepiemita Vītola, pieredzējušā pedagoga un racionālā organizatora, mierīgais, lietišķais šo problēmu skatījums. Viņam nebija arī Melngaiļa praktiķa vēriena, kurš gados, kad dzimtenē kvēloja sabiedriskas cīņas par demokrātiskas un nacionālas mūzikas kultūras pastāvēšanu, apmetās Taškentā un, iztikdams no nelielas saimniecības ienākumiem, mierīgi kaldināja savu tautisko stilu — darbus, kas rāmi un svarīgi iegulās klasikas zelta fondā (tiesa, ari viņš [E. Melngailis] meta pa zibenim, tumsību un buržujiskumu dzimtenē gaiņādams, bet — no tālienes). Citāds bija Dārziņš. Viņš piederēja pie tiem savas paaudzes jaunajiem māksliniekiem, kurus Pēterburgā uzņemtie garīgā sprieguma lādiņi nemitējās dedzināt līdz ceļa galam un kuri savā romantiskajā maksimālismā prasīja daudz vairāk par izglītību un profesionālismu vien, — no sevis un citiem dzimtenē viņi nepārstāja prasīt tos mākslinieciskos augstumus, par kuru sasniedzamību viņiem nojausmu bija devis lielais kultūras centrs. Turklāt Dārziņam piemita kāda izcila īpašība, kuras dēļ arvien jaunas paaudzes (un aizvien arī jaunatne) ir ieklausījušās ne vien viņa darbos un vārdos, bet ir jutušās valdzinātas arī no viņa personības, no viņa tēla. Proti, katrs Dārziņa solis, pats viņa veidols pauda pārliecību, ka jaunības tīrākie ideāli, radikālākie centieni un negausīgākie sapņi ir vienīgā īstā dzīves programma, — tiem nekad nebūs atkāpties vidusmēra pilsonībai tik mīļās mērenības, prātīguma vai ērtību priekšā. Šāds romantisks maksimālisms veicināja dzīves traģēdiju gan viņam pašam, gan arī ne vienam vien no tiem Dārziņa laikabiedriem, kurus minējām raksta sākumā. Antons Austriņš atmiņās par Dārziņu 1913. gadā rakstīja: «Mums, latviešiem, kā jaunai tautai, trūkst, vispāri ņemot, mēra sajūtas, kuru skaita par kultūras cilvēka pazīmi. Mēs lecam uzreiz no ganu cinīša uz lielpilsētas bulvāra. Un ne katram tāds lēciens ir laimīgs: #Q [Antons Austriņš 1913] ne katrs spēj «atskatīties — pasmaidīt un tad tālāk soļot lēnām...». #Q [Antons Austriņš 1913] Tas daudzkārt noved pie nepārbaudītas ikdienības novērtēšanas vienādā līmenī ar augstāku gara dzīvi.» #Q [Antons Austriņš 1913] 1 
Šo domu var izteikt arī saudzīgāk un mazliet paplašināt. Tik tiešām, mēs konstatējam sapņu un garīgo ideālu sakāpinātību gan Dārziņa pasaulskatījumā, gan arī daudzos citos gadsimta sākuma latviešu māksliniekos, un to veicināja īpatnējā vēsturiskā situācija, kādā debitēja šī «atraitnes dēla» paaudze. #reph Atcerēsimies — nākot pasaulē, tā [paaudze] daudz gaismas vis neieraudzīja; E. Dārziņš piedzima laikā, kad tikai kopš 10 gadiem bija ar likumu aizliegta zemnieku pēršana muižās. Pārcelšanās no gadsimtus snaudušo Latvijas lauku klusuma uz sava laika garīgās dzīves centriem (Pēterburgu, Maskavu, Drēzdeni un citiem) — šis lēciens dažam zemnieka dēlam nozīmēja distanci no Brāļu draudzes dziesmu grāmatas līdz Brandesam, Černiševskim, Ibsenam un Čehovam. Un ari līdz Šopenhaueram, Nīčem, Meterlinkam. Te radās intelektuāla kāpiena spriegums, ko ne katrs spēj izturēt. Pavērās neapjaustas domu un jūtu dzīves perspektīvas, ko gribējās rādīt arī savai tautai dzimtenē, lai tā drīzāk panāktu visu nospiestības gadsimtos iekavēto. Lielajos kultūras centros teātru un koncertzāļu spīdums paslēpa to cieto materiālo pamatu, uz kura auga garīgās dzīves krāšņums. Sāka likties, itin kā dzīves attīstību uz saviem vieglajiem spārniem nestu mūzas. #reph Un aizmirsās, ka sabiedrības dzīvē materiālās attiecības dominē pār garīgajām un nevis otrādi. 
Bet šī ilūzija nesa visrūgtāko un dziļāko vilšanos, atgriežoties dzimtenē. Plānā, caurspīdīgā kultūras kārtiņa gadsimta sākuma Rīgā nespēja apslēpt to, kas notika visā cariskajā impērijā — kapitālisma attīstības plaucinātā pilsonība nodevās materiālas ieraušanas kārei, nedz prasīdama pēc īstas kultūras, nedz arī spēdama to uzņemt. Mākslinieku ilgas pēc dzīves skaidrošanas un daiļošanas Rīgas jaunbagātniekiem nebija vajadzīgas. Ideālie centieni palika sapņotāju daļa, bet praktiskā dzīve ritēja pēc kādiem citiem, šķietami neizdibināmiem, rupjiem noteikumiem, ko Baltijas apstākļos vēl dzelžainākus un griezīgākus padarīja īpaši sāpīgie Piektā gada rezultāti. Notika tā, ka vidusšķiras inteliģences apziņa te vēlreiz pārdzīvoja krīzi, kas Rietumeiropu bija skārusi jau agrīnā romantisma laikmetā. Proti, Eiropas romantisms, kā zināms, bija sava veida vilšanās apgaismes filozofijā, kura bija solījusi cilvēcei jaunu zelta laikmetu, tiklīdz izglītība un zinātne noskaidros, kā katram jādzīvo, lai tiktu sasniegta vispārības laime. Līdzīgā kārtā radošās inteliģences biežās, tipiski romantiskās traģēdijas gadsimta sākuma Latvijā nozīmēja vilšanos un neizpratni par to, ka, virsslāņa izglītībai pieaugot, šis bagātais virsslānis tomēr neved tautu un neiet pats pa humānisma un gara kultūras ceļu, bet turpina raust bagātības, mīdot kājām visu, kas tam stāv ceļā. Tā bija iekavējusies vilšanās apgaismes ilūzijās; apgaismes un tās mantinieka — utopiskā sociālisma ietekme Dārziņa sabiedriskajos uzskatos ir labi saskatāma. 
Konkrēti skatot, vismānīgākā bija ilūzija, ka garīga kultūra un dvēseles izsmalcinātība pati par sevi iegūs noteicošo lomu tautas dzīves pacelšanā. Šīs ilūzijas neizbēgami traģisks sabrukums pret laikmeta reālās, t. i., materiālās un politiskas, dzīves cieto akmenāju it kā no iekšienes psiholoģiski iedragāja E. Dārziņu un viņam līdzīgus māksliniekus, kuru progresīvos ideālus necementēja vēstures materiālistiska izpratne. Kā ievērojam, šis sakāpinātais garīgais prasīgums atrautībā no konkrētas sociālas pamatnes bija vēsturiski un psiholoģiski nosacīts apziņas faktors, taču tajā bija arī pārņemtas idejas. Pēterburgas Publiskajā bibliotēkā E. Dārziņa uzmanību piesaistīja ne vien Tolstojs, Gēte, Čehovs, bet arī 19. gs. otrās puses angļu estētiķi, un, liekas, nav nejaušība, ka tieši viņi, jo neviena cita Eiropas estētiku skola pārdomas par mākslu nebija tik cieši sasaistījusi ar garīgās kultūras stāvokli buržuāziskajā sabiedrībā, nonākot pat līdz utopiskā sociālisma idejām. Literāts un mākslas teorētiķis Džons Reskins (1819—1900; viņš stipri ietekmējis arī Tolstoju), kura domas E. Dārziņš pazina un mīlēja citēt, sapņo par to, ka cilvēka estētiskajām un tikumiskajām jūtām naidīgais buržuāziski mietpilsoniskais prakticisms būtu iznīdējams, propagandējot mākslu, un tā cilvēcei sāktos jauns ētiskas un estētiskas atdzimšanas laikmets. Šo utopisko ideju klajākā izpausme ir Dārziņa sapņojumi par tautas kulturālo atdzimšanu, kuri izskanēja viņa priekšlasījumā «Uz krustceļiem» (Rīgā 1910. g. 11. janvārī Ata Ķēniņa organizētajā 6. rakstnieku vakarā).1 Tie izskanēja laikā, kad ne vien Dārziņš, bet arī Latvijas iedzīvotāju masas kopumā Stolipina reakcijas apstākļos bija tālāk no revolucionāras cīņas nekā vēl gadus piecus pirms tam. «Taču .. domātāju mērenība uzskatos par revolucionāras varas lietošanu nav jāvērtē kā samierināšanās ar buržuāzisko sabiedrību. Gan neaicinot uz revolucionāru rīcību, romantiskās estētikas virziena turpinātāji bez ierunām noraida mietpilsoniski buržuāzisko dzīves kārtību, tam pretstatot savu tikumisko un estētisko ideālu un cenšoties, ja tā var teikt, atkarot no buržuāzijas cilvēku dvēseles.» #Q [Ankist A. grāmatā par angļu estētiku. 1967]
2 Šie vārdi, kas teikti par 1850.—1860. gadu angļu estētiķiem, kuri darbojās citas buržuāziski demokrātiskas revolūcijas — 1848. gada revolūcijas — sagrāves pēcperiodā, tiklab varētu būt teikti par E. Dārziņu. Ideju pārmantojums ir acīm redzams. 
Ļoti var būt, ka arī naidu pret mākslu gandējošu mietpilsonisku gara kūtrību Dārziņš iemantoja ne pēc atgriešanās Rīgā, kur tam bija visvairāk iemeslu, bet jau Pēterburgā. It īpaši 90. gados, narodņicismam sairstot, krievu sabiedrībā gūst popularitāti ideja, ka cīņa pret mietpilsonību esot inteliģences galvenā misija, kas esot vēl svarīgāka par sociāli politisku cīņu.1 (Šī koncepcija pēc tam tika izstrādāta R. Ivanova-Razumņika toreiz populārajā darbā par krievu sabiedriskās domas vēsturi, kurš pirmsrevolūcijas gados iznāk četros izdevumos, bet kuru asi kritizēja Pļehanovs un Lunačarskis.) Arī šī ideja, kas revolucionārā situācijā kļūst objektīvi reakcionāra, ir sastopama jau 19. gs. angļu utopisko sociālistu darbos. Pirmajā laikā pēc ierašanās Rīgā Dārziņš, redzēdams, ka te latviešu māksla, nesastapusi interesi pilsonībā, zaudē arī materiālos eksistences pamatus, it kā apmulsumā sāk raudzīties apkārt pēc visvairāk pārtikuša slāņa, kas varētu uzņemties mākslas dzīves atbalstīšanu, — viņš meklē pēc latviešu aristokrātijas (un šoreiz ne tikai garīgā, bet arī materiālā nozīmē!).2 Jo Pēterburgas koncertzāļu un teātru spožums taču netapa gluži bez daža laba aristokrāta pabalsta — tur bija dzirdēts par M. P. Beļajeva mecenāta darbību, par N. fon Mekas materiālo atbalstu Čaikovskim. Liekas, Dārziņš sākumā neatskārta, ka aristokrātu mecenātisms bija vecās, aizejošās muižnieciskās Krievijas iestādījums, bet ka viņa demokrātiskās mākslas ideāliem vajadzētu realizēties pavisam citādi. Drīz viņš, protams, aristokrātijai atmet ar roku un retinātiem burtiem raksta: «Mākslai ir pašai sava inteliģence, sava aristokrātija».3 Nevar lasīt bez cieņas un apbrīnas, kā viņš 1909. gada kundziskajā un pusvāciskajā Rīgā mudina rīkot koncertus ne Melngalvju zālē, bet tur, kur tie būtu pieejami arī «vienkāršam latviešu cilvēkam, kurš dzīvo aiz Pāvila baznīcas vai citā tālā malienē».3 Neieredzēdams savtīgo un garīgi trulo lielburžuāziju, Dārziņš, tāpat kā citi viņa paaudzes demokrātiski noskaņotie mākslinieki, intuitīvi apjauta savu tuvību nemantīgajiem slāņiem, bet viņš vēl skaidri neapzinājās, ka tieši pamatšķira ir tas materiālais spēks, kas ir aicināts uz saviem pleciem atnest karsti ilgoto tautas kultūras dzīves pacēlumu. 
Šī vēstures gaitas neapzināšanās savā ziņā veicināja Dārziņa dzīves traģēdiju, tā viesa vienu otru utopisku, nezinātnisku ideju viņa sabiedriskajos uzskatos, taču tai par spīti Dārziņa daiļrade tik un tā bija vēstures gaitas ietekmēta un to atspoguļoja. Jo nevis paša teorētiskie uzskati vien bija E. Dārziņa daiļrades svarīgākais sociālais rosinātājs, bet gan tūkstošu dzīves grūtdieņu konkrētie likteņi, kuriem varēja līdzi just, tāpēc ka arī viņu sirdīs dega tās pašas ilgas izrauties no ikdienas pelēcības un izteikt savas izjūtas kādās ideālās, apgarotās formās. Tie bija Latvijas lauku un augošo pilsētu vienkāršo ļaužu slāņi, kas, samērā nesen pacēlušies no feodālās nospiestības, bija pagājušā gadsimta pēdējos gadu desmitos ciešāk iekļāvušies sabiedrības dzīvē, jau baudījuši kādu mazumu izglītības, asāk apjautuši savu cilvēcisko līdztiesību, un te dzima arī viņu garīgās, emocionālās dzīves prasības. Viņu [vienkāršo ļaužu slāņi] izjūtās bija daudz skumju un aizlauztu cerību, jo, tikko pasniegušies ne vien pēc paciešamas dzīves, bet arī pēc gara gaismas un daiļuma, viņi tūlīt asi pārdzīvoja sapņu un ilgu neatbilstību apkārtējās dzīves netaisnībai un nežēlībai. Šo vēl neskaidri sevi sociāli apzinājušos un joprojām nospiesto ļaužu psiholoģija bija E. Dārziņa daiļrades svarīgākais rosinātājs. Sākumā viņu vairākums, tāpat kā Dārziņš, vēl vāji izprata grūtdieņu tālākās cīņas perspektīvu. Ja skaidras mērķa apziņas un cīņas gribas apveltītie revolucionāri droši raudzījās nākotnē un pieņēma likteņa izaicinājumu, tad jo vairāk cieta, maldījās un ilgojās tie daudzie, kuriem skaidru sociālu mērķu nebija, bet kuri tomēr izjuta apstākļu slogu. Laikmeta pabērnu dedzinošā neapmierinātība ar tagadni, viņu sapņi un mokošās cerības uz nākotni atrada izteiksmi Dārziņa daiļradē. Viņam izdevās īpašā dziļi personiskā formā tvert sava laikmeta plašu tautas slāņu izjūtas un pacelt tās tādā vispārinājumā, kas joprojām pauž māksliniecisku patiesību par cilvēka dvēseles dzīvi. Tas ir Dārziņa mūža galvenais nopelns, kā dēļ viņš joprojām ir mūsu vidū. 
Daiļrades estētika 
Rakstot par Čaikovski, Dārziņš izsaka domu, ka lielā krievu komponista mūzika kā viņa dvēseles stāvokļa izpausme līdz ar to ir arī sava laikmeta un apkārtnes pareizākais atspoguļojums. #Q [Emīls Dārziņš] 1 Mūsdienu terminoloģijā izteikta, tā būtu atziņa, ka pilnvērtīga liriska muzikālā izteiksme ir reālistiska, un šī atziņa, ko Dārziņš apstiprina ar savām kompozīcijām, ierosina atbildi uz ļoti svarīgu viņa daiļrades estētikas jautājumu. Tas ir jautājums par māksliniecisko metodi. Proti, Dārziņš daiļrades metodes ziņā kā komponists pieder pie liriķiem reālistiem, un to nosaka divas svarīgākās viņa mūzikas īpašības: tiešās emocionalitātes pirmtiesības un augstā emociju tipizācijas pakāpe. Kā reālists Dārziņš izvēlas reljefas, mūzikas ikdienā izkristalizētas un tāpēc emocionāli ietilpīgas un precīzas intonācijas. Kā liriķis viņš atveido mazāk ārpasaules tēlus un individualizētus raksturus, bet galvenokārt un gandrīz vienīgi — liriski personificētu emocionālo reakciju. 
Ja nu patiesīgumu mūzikā garantē tiešā jūtu valoda, tad jaunradei ir jāaug no paša komponista pārdzīvotās pieredzes, tādēļ viņam ir jādzīvo aktīva dzīve savā vidē kā cilvēkam. Pārliecība, ka īstā, neviltotā jaunradē «mākslinieks un cilvēks ir viens un tas pats»,1 Dārziņam bija tik spēcīga, ka būt ideālam māksliniekam viņa priekšstatos nozīmēja arī savdabīgu upurēšanos — mākslinieks uzņemas līdz pašiem dziļumiem pārdzīvot citu cilvēku dzīves rūgtumu un sāpes un pēc tam atdod tās viņiem atpakaļ pārkausētas, formētas, paceltas līdz veldzējošam, dziedinošam skaistumam, un tā katrs izcils mākslinieka gara bērns «ir gabals iz viņa paša dzīves, ir daļa no viņa paša, uzrakstīts ar viņa sirdsasinīm». #Q [Emīls Dārziņš] 2 Tāpēc visaugstāko novērtējumu mūzikai Dārziņš ietver tādos vārdos kā «izciests skaistums», «izciestais dvēseles lirisms», «traģisks skaistums». Pilnīgā saskaņā ar liriski reālistisko metodi Dārziņš gandrīz necenšas mūzikā tvert vēstures tēlus, epiku, radīt vēsturiski vai nacionāli nosacītu kolorītu, un jau šajā ziņā izpaužas viņa tuvība Čaikovskim, kuram tāpat «bezgala svarīgākas liekas personāža emocijas nekā tā piederība noteiktam sociālam slānim vai vēstures laikmetam».3 Precīzāk sakot, liriskā personāža sociālo un vēsturisko piederību komponists liriķis neizraugās, netēlo, bet tā —sava laika un vides cilvēka psiholoģijas veidā — ienāk mūzikā pati no sevis, sekojot subjektīvi emocionālās tiešamības prasībai. Šajā sakarā interesanti ievērot, ka Dārziņš pārmet Vītolam «objektivitātes masku» viņa simfoniskajā poēmā «Līgo svētki». #Q [Emīls Dāriņš] 4 
Svarīgi apzināties, ka lirisko jūtu atbrīvošana, cilvēka personības emocionālā diapazona izplešana mākslas darbos toreiz, gadsimta sākumā, saskanēja ar sabiedriskās apziņas progresīvo tendenci. Pirmām kārtām tā [sabiedriskās apziņas progresīvā tendence] saistījās ar nepieciešamību personībai iekšēji atbrīvoties no iepriekšējā laikmeta patriarhālisma, emancipēties, jo sociālā slāņošanās un ļaužu ieplūšana pilsētās virzīja uz to, ka elementārā tautiskās kopības apziņa, ko nesa jaunlatvieši un tautiskais romantisms, pārtapa daudz sarežģītākā attiecību ainā un cilvēks arvien vairāk sevi apzinājās kā individualitāti, kā mazu, patstāvīgu pasauli citu vidū. Bet vēl nozīmīgāk bija tas, ka cilvēka iekšējās emocionālās pasaules atbrīvošanās, ko pauda arī Dārziņa daiļrade, objektīvi stājās pretī tiem spēkiem, kuri mākslīgi centās saglabāt veco, izkurtējušo patvaldniecisko iekārtu ar visām tās vecuma nespēka stindzinātajām sabiedriskās apziņas formām. Tāpat kā dzejā, arī mūzikā ne tikai tematika, bet pats cilvēka iekšējās jūtu pasaules nozīmības cildinājums bija vērsts pret laikmeta morālo (mietpilsonisko, birokrātisko), kā arī sociālo un politisko slogu. Uzmanība pret cilvēka subjektīvi psiholoģisko pasauli, pat ja tā ieguva toreizējā individuālisma paveidu, «vairāk vai mazāk jaušami saistījās ar vēl gaidāmās, revolūcijā izcīnāmās sociālās brīvības priekšstatu.» #Q [Eihvalds V. 1976] 2 Emocionāli psiholoģisks saasinājums un niansējums mūzikā kļuva par progresīva laikmetīguma zīmi. Visai būtisku laikmeta noskaņu paudēja bija ne tikai emocionālā kaisme, bet arī izjūtu trauslums un aizlauztu cerību motīvi, kas Dārziņa daiļradi pavadīja jau ar gadsimta sākumu. Tāpēc nav taisnīgi Dārziņa subjektīvo liriku gadsimta sākumā pretstatīt tā saucamajai sabiedriskajai tematikai kā kaut ko mazvērtīgāku. Viņa [komponista] lirikas raksturs spilgti izteica estētiskās apziņas jaunieguvumu, kas dzejā bija sasniegts jau iepriekšējā desmitgadē. Ar Aspaziju, tātad ap deviņdesmito gadu vidu, «ausa latviešu rakstniecības sestā radīšanas diena», saka Jānis Asars, tātad — cilvēka radīšanas diena. #reph #Q [Jānis Asaris] Ir zināms pamats teikt, ka latviešu mūzikā individuāli psiholoģiskā stīga sāk skanēt ar Dārziņa pirmajām solodziesmām. Viņam piedēvējam šo godu ne galvenokārt tāpēc, ka pirmās vērā ņemamās un ar latviešu dzejnieku tekstiem komponētās J. Vītola, E. Melngaiļa, A. Kalniņa psiholoģiskās romances parādās dažus gadus vēlāk. Šoreiz gribam uzsvērt, ka Dārziņa solodziesmas ietver laikmeta vienkāršo cilvēku dvēseles dzīvi vistuvāk viņu pašu psiholoģijai, tas ir, ar iespējami mazu psiholoģisku distancēšanos. Šinī ziņā E. Dārziņa kolēģu mūzika ir nedaudz atšķirīga. Piemēram, A. Kalniņa solodziesmās kopumā dominē ne liriski psiholoģiska, bet vērojoša izteiksmība, un galvenais — te autors ievēro savdabīgu izsmalcinātības distanci (uz ko arī Dārziņš viņam neaizmirsa norādīt). Savukārt J. Vītola psiholoģisko romanču izteiksme ir dziļa un universāla, tā it kā paver plašu cilvēka jūtu dzīves attīstības perspektīvu, bet arī prasa īpašu iegremdi; aiz tās stāv vesels krievu mūzikas laikmets ar tā izkopto, bagāto, kultivēto muzikāli asociatīvās valodas slāni, kurā arī klausītājam dziļi jāiejūtas. Katrai no šeit shematiski pretstatītajām liriskajām metodēm ir savas stiprās un vājās puses. Dārziņa metode valdzina ar to, ka izteiksmes tuvība vienkāršo tautas slāņu emocionāli psiholoģiskajai pasaulei nekad neliek klausītājam sajusties niecīgam mūzikas tēlu lieliskuma, izsmalcinātības vai sarežģītības priekšā, bet apstiprina klausītāja līdztiesību un reizē arī viņa vienkāršo pārdzīvojumu un dvēseles dzīves skaistumu. 
Jāuzsver, ka šis Dārziņa muzikālās izteiksmes demokrātisms, kas slēpjas viņa solodziesmu vienkāršībā, kā arī to vispārējais tonuss, žanriskais un melodiskais veidols nav domājami bez pilsētas sadzīves un muzicēšanas formu ietekmes. levērosim kaut tikai slēpto valšveidību viņa dziesmu lielā daļā. Šķiet, līdz šim ir maz uzsvērts, ka ar savu solodziesmu liriski reālistisko tendenci viņš nodibinājis tālejošu tradīciju latviešu mūzikā. Viņš lika pamatu īpašai mūsu vokālās lirikas līnijai, veidojot savās solodziesmās savdabīgu intonatīvi žanrisku sintēzi. Proti, no vienas puses, Dārziņš nebūt neatteicās no latviešu tautas mūzikas elementiem — tādiem kā trihordika, tipiskās ritma formulas (sevišķi spilgti solodziesmās Vēl tu rozes plūc, Mātes gars, Jaunībai un ari citur).1 No otras puses, viņš šos elementus gandrīz līdz nepazīšanai sakausē ar profesionāli transformētiem pilsētas sadzīves mūzikas, romances elementiem — tādiem kā sekvence, hromatizacija un citiem. Līdzīgi Čaikovskim — un lielā mērā viņa daiļrades ietekmē — Dārziņa melodika ir fiksējusi to momentu, kur lauku dziesmotība ieplūst pilsētā un jaunās vides iespaidā dod citas kvalitātes. Šī diatoniskās trihordikas un romances struktūru sintēze vēlāk no jauna parādās Jāņa Mediņa solodziesmu zināmā daļā.1 Ja salīdzinām, piemēram, Dārziņa dziesmu Mātes gars ar Jāņa Mediņa populārajiem dziesmu opusiem — tādiem kā Birztaliņa, Ir viens vakars —, tad šis intonatīvi žanriskais pārmantojums ir pārsteidzoši skaidri redzams. Tas pa daļai turpinās arī Arvīda Žilinska solodziesmās. Protams, ir cits jautājums, kādā mērā katrs no tradīcijas turpinātājiem ir sasniedzis pamatlicēja oriģinalitāti un izjūtas spēku. 
Līdz ar pilsētas sadzīves muzikālās sfēras ietekmi izteiksmes tautiskums E. Dārziņa dziesmās ne vien saturā, bet arī formā nav pirmām kārtām saistīts ar lauku folkloras muzikālajām savdabībām, tajā nav nekā no — viņa paša vārdiem runājot — «senciskuma», tomēr tas neapšaubāmi ir tautiskums. Tajā ir daudz pirmatnīgi svaiga jūtu spirgtuma un vienkāršības (it īpaši R. Blaumaņa dzejas traktējumos Vēl tu rozes plūc, Kā zagšus), kā arī pacilātība un laimes apziņa (Mana laime, Teici to stundu, to bridi). Bet jau gadsimta sākumā E. Dārziņa dziesmās ienāk arī aizlauztu cerību motīvi, grūtsirdība. Vai dēvēt to par dekadentisku pesimismu — ar vienkāršo ieganstu, ka galu galā sabiedrības progresa spēki vēlāk ir izrādījušies uzvarēti? Nē, nepadosimies kārdinājumam ar atpakaļejošu datumu pamācīt tā laikmeta mākslu un no šodienas zinātnes pozīcijām noteikt, kādam toreiz būtu bijis jābūt optimālam dzīves atspoguļojumam mākslas darbos. levērosim, ka dzejas nospiesto pamattoni tā laikmeta līdzcīnītājs Andrejs Upīts uzlūko kā laikmeta un visas dzejas pamatnoskaņu: «Lirikas laikmets bija vētras priekšvakarā. Tad smagā, nekustināmā sloga sajūta instinktīvi izlauzās grūtā dzejas nopūtā. Negaidīta balta zibeņa dzirksts uz acumirkli aizdedzināja gaidās satvīkušo dvēseli, un īsos, aprautos pantos izskanēja liela paredzējuma trīsas.» #Q [Andrejs Upīts]

2 Jo tuvāk nāca Piektais gads, jo vairāk Dārziņa lirikas psiholoģiskais saasinājums kļuva par priekšrevolūcijas spiedīgās garīgās atmosfēras zīmi. Pēc viņa simfonisko darbu Vientuļā priede un Maza svita atskaņojuma 1906. gadā kritikas atsauksmē par tiem lasām: «Ai, šīs vārgu zemes žēlabas. Ai, šī tieksme pretī saules stariem, šis dejojošais nemiers un atkal dedzinošās sāpes visā svītā no sākuma līdz finālam. Speciālists varbūt rakņāsies tehnikas sīkumos. Bet dodiet mums nervozās tagadnes sajūtu! Un to Dārziņš dod.» #Q [BALSS 1906] 1 

Raiņa Lauzto priežu komponēšana ļauj secināt, ka vismaz uz laiku Dārziņu ir aizrāvusi arī darbaļaužu sabiedriskās cīņas ideja, un tā rezultātā ir radusies viņa kora mūzikas virsotne — izcila izņēmuma parādība gan idejiski tematiskajā saturā, gan mākslinieciskajā spēkā. Toreizējās preses atsauksmes liecina, ka arī auditorija ir šo dziesmu uztvērusi kā Piektā gada nemieru izteicēju. Anonīms recenzents atzīmē, ka pirmatskaņojumam daudz aplaudēts «acīmredzot tendences dēļ».2 Ar diezgan nievājošo piezīmi, ka «pašā mūzikā dzirdējām visdažādākos, pa daļai pazīstamus motīvus», recenzents ir negribot izteicis uzslavu — šīs dziesmas intonatīvā valoda tiešām ir tuva revolucionāro masu dziesmu vienkāršajai, aprobētajai intervālikai, taču tēlaini dramaturģiskais izstrādājums to noteikti ierindo latviešu klasisko kora dziesmu pirmajā trijniekā. Lauztās priedes ir vienīgais gadījums, kur Dārziņš tieši un nepārprotami jaunradē pievēršas darbaļaužu aktuālās sabiedriskās cīņas tematikai. Jautājumā par to, kas ir sabiedrības brīvības un progresa sasniegšanā primārais — katra sabiedrības dalībnieka brīvība un garīgā pilnveide vai sabiedriska (masas, tautas, šķiras) cīņa kopumā —, šī jautājuma risinājumā Dārziņš bija to vidū, kuri, it kā turpinot apgaismes tradīciju, galveno nozīmi piešķīra cilvēka apziņas attīstībai, tātad ikkatra iekšējai pasaulei; ja ne uzskatos, tad daiļradē viņu uz to dabiski virzīja liriķa daba un ar to saistītais pasaulskatījums. Dzīves īstenības un līdz ar to arī apziņas formu attīstība buržuāziski demokrātisko revolūciju sagatavošanas un norises periodā Latvijā bija tik strauja un arī no ārienes ideju un noskaņu iespaidi uz garīgo dzīvi bija tik nozīmīgi, ka savā īsajā mūžā Dārziņš uzņēma un daiļradē ietvēra vairākas laikmetam raksturīgas individuālās apziņas attīstības fāzes. Turklāt tās izpaudās ne vien secībā, bet pastāvēja arī vienlaikus, paralēli. Proti, kā zinām, pati pirmā E. Dārziņa daiļrades estētiskā tendence bija tautisks romantisms dažās agrīnajās kordziesmās. Tālāk minējām, ka subjektīvās lirikas uzplaukumā ir skaidri izmanāma apziņas atbrīvošanās no iepriekšējā laikmeta patriarhālisma un elementārās tautiskā kopuma izjūtas. Bet nav vēl tas paspējis notikt, kad arī jauno, kapitālistisko ražošanas attiecību dzimšana rada indivīdā to raksturīgo spiedīgumu un sloga izjūtu, kas izteicas minētajā «laikmeta nervozitātē». Un, beidzot, E. Dārziņa lirika atspoguļo arī individuālās apziņas vilšanos pašai savos centienos. Šajā sakarā ir jārunā par daudzināto J. Poruka un E. Dārziņa gara radniecību. 
Poruks pirmais ienesa latviešu rakstniecībā t. s. «pasaules sāpju» izjūtu, tātad apziņu, ka cilvēka zemes gaita ir principiāli traģiska. No kurienes tā? Neiesim meklēt to pie Apsīšu Jēkaba, Blaumaņa, brāļiem Kaudzītēm. Tādas nebija arī Jurjānu Andrejam, Vītolam, Melngailim, nedz viņu dižajiem paraugiem krievu mūzikā — Rimskim-Korsakovam un viņa skolai. Šīs cilvēka individuālisma traģēdijas apjautas nevarēja būt māksliniekiem, kuru jaunrade vēl sakņojās personības, sabiedrības un dabas harmoniskas kopības apziņā — vai nu folkloriski tautiskā, vai progresīvi pilsoniskā, vai ari tikai racionāli klasicistiskā; sirds dziļumos viņi bija optimistiskā saskaņā ar dzīvi un tās traģiskās izpausmes uzlūkoja par pārejošām, agri vai vēlu labojamām. «Pasaules sāpju» izjūta dzima tikai tad, kad individuālismā balstītās civilizācijas attīstība tiktāl sarāva personību un kopumu vienojošās saites, ka emancipētā individualitāte savas visvarenības ilūziju vietā sāka nojaust atsvešināta vienpatņa situācijas traģismu. Ir labi zināms, no kādiem avotiem «pasaules sāpju» izjūtu smēla Poruks — lai gan dzīves attīstība Latvijā deva šai izjūtai pietiekami vielas, daudz plašākās un jau filozofiski tvertās kategorijās viņš to apguva Drēzdenes gados. Arī Dārziņa personība izrādījās uzņēmīga pret «pasaules sāpēm», kaut gan tos avotus, pie kuriem noliecās Poruks, viņš pazina nesalīdzināmi paviršāk. Pie Dārziņa šīs sāpes atnāca galvenokārt pa citu ceļu — caur Čaikovska «baironismu» un traģisko cilvēka un likteņa pretstatu risinājumu. #reph To visu Dārziņš apjūsmo Čaikovska mūzikā, pēc tā tiecas savējā, vairāk no tā ilgojas redzēt arī sava drauga Alfrēda Kalniņa šķietami pārāk objektīvajā daiļradē. «Pasaules sāpes» neapzinājās savu sociālo konkrētību un runāja visas cilvēces vārdā. Būdama individuālisma krīzes parādība, šī pasaules sāpju izteiksme saturēja daudz vēsturiski aprobežota un pārspīlēta; ne velti E. Dārziņš savos rakstos nostājās pret traģisma kultu mākslā. Tomēr līdzās sociālajām saknēm šajās sāpēs ir daudz vispārcilvēciska — lai cik dziļi sabiedriskās un dabaszinātnes ļautu katram cilvēkam apzināties savas eksistēšanas nepieciešamo nīcīgumu, nav ticams, ka jel kad apziņā pilnīgi aizvērtos plaisa starp personības centienu un iespēju samēriem, starp dzīves mērķiem un tiem atvēlēto laiku. Nedz Čaikovskis, nedz Dārziņš nav no «pasaules sāpju» izjūtas aizguvuši kādu doktrinālu pesimismu. Dārziņam ar to ir kopēja tikai īpašā visaptverošā smeldze. Šī smeldze ir universālāka par katra konkrētā darba tematiku un dziļāka par viņa daiļrades tiešo ierosinātāju, t. i., par laikmeta vienkāršo cilvēku emocionālo pieredzi. Šis milzīgais liriskais vispārinājums ir viens no svarīgākajiem iemesliem, kādēļ Dārziņš kļuva nevis vienkārši par laikmeta «mazā cilvēka» apdziedātāju, bet ar saviem nedaudzajiem darbiem ir pārvarējis laiku un vidi. #reph Smeldze Dārziņa mūzikā izpaužas galvenokārt kā kvēlas izteiksmes slāpēšana ar maigiem, samierinoši glāstošiem mūzikas tēliem, un tas visumā norāda uz vilšanās un rūgtā pieredzē gūta apskaidrojuma noskaņām. Izņemot dažas dedzīgā saucienā un pacēlumā izskanošas dziesmas (Lai vētra krāc, Lauztās priedes, Senatne), kā arī gaišās mīlas dziesmas (Kā zagšus, Mirdzi kā zvaigzne), dramaturģiskās attīstības rezumējumi nereti ienes samierinājumu — ar jūtu degsmes noplakuma, emocionāla slāpējuma noskaņu (visspilgtāk tas izpaužas tādu dziesmu kā Sapņu tālumā vai Ciānas bērni noslēguma posmos). Melanholiskais valsis viscaur ir šādas apskaidrotas rezignācijas izpausme, un šajā ziņā kā valsis tas ir ļoti oriģināls skaņdarbs (lai gan arī Čaikovska valšos, kā vispār viņa mūzikā, kur emocionālais viļņojums visumā plašāks, ari bieži sastopamas līdzīga noskaņojuma epizodes). levērosim, ka E. Dārziņa liriskā metode ir savā ziņā ari ierobežota, maz tajā individuālu raksturojumu, nav analītiskas tēlu detalizācijas. Ar nedaudz izņēmumiem viņš [komponists] savus vērojumus un saviļņojošos iespaidus vispārina vienā dominējošā liriskā, emocionāli personiskā pārdzīvojumā. Tajā [mūzikas emocionālajā pārdzīvojumā] pilnīgi saplūst un kļūst identiskas laikmeta ļaužu izjūtas un viņa paša dvēseles nemiers. #metonymy Neapmierinātību ar nožēlojamo apkārtējo īstenību, ari pats savu cilvēcisko nespēku, skumjas, vājumu Dārziņš ar intensīvu emocionālu pārdzīvojumu vērš prasībā pēc laimes ka dzīves attaisnojuma un piepildījuma. Un notiek labi zināmais mākslas brīnums — ikdienības mokošais, stindzinošais, nāvējošais dekompensējas skaistā pārdzīvojumā un pārvēršas radošajā, uz priekšu aicinošajā, karstās dzīves alkās. Šī metode, kas bieži ir ietekmējusi arī diezgan seklas mūzikas straumes, ar vieglu roku skaisti apcerot ik nenozīmīgāko dzīves likstu, Dārziņa mūziku tomēr nav padarījusi virspusēju. Viņu no tā ir paglābis lielais prasīgums pret mūzikas psiholoģisko saturu: skaņās ir vērts ietērpt tikai to, kas līdz galam izjusts, pārdzīvots, viņa paša vārdiem runājot, — izciests. Vai tā ir romantiska tendence? Tuvību romantismam Dārziņa daiļradē ienes galvenām kārtām ideāla un īstenības nesavienojamības apziņa, kas caurstrāvo zināmu daļu darbu. Taču romantismam raksturīga ārkārtēju, vidusmēram pretstatītu kaislību un neikdienišķu noskaņojumu E. Dārziņa mūzikā nav visai daudz (galvenokārt kordziesmās ar Raiņa un Aspazijas tekstiem var runāt par neikdienišķām krāsām un tēliem, kā arī dažās pēdējās romancēs). Ar to, ka cilvēka iekšējās psiholoģiskās dzīves, jūtu pasaules kults E. Dārziņam ir vērsts ne tik daudz uz izcilu personību, bet gan uz «daudzajiem vienkāršajiem», viņš ir tuvāks sentimentālisma (to sauc ari par priekšromantismu) tradīcijai nekā romantismam. (Ar sentimentālismu šeit saprotam nevis skaužamu jūtelīgumu mākslā, bet gan īpašu vēsturiski izveidojušos literatūras un mākslas strāvojumu romantisma priekšperiodā.) Ari viņa lirisko emociju tipizācijas saknes aizsniedzas tālu apgaismes laika «ikdienas» reālismā; Dārziņam (tāpat kā Čaikovskim) nav nekā no, teiksim, Musorgska tipa pēcromantiskā reālisma, kam raksturīgs historisma un psiholoģiskas detalizācijas apvienojums. Tādas ir Dārziņa estētikas tendences to vēsturiskajā izcelsmē. Taču viņa radošā metode atklājas vēl kādā aspektā, ja to skata tipoloģiski. Mēdz būt jaunradītāji, kuru mērķis ir mākslā skicēt un modelēt arvien jaunas dzīves skatījuma formas, jaunas estētiskās apziņas perspektīvas. To vidū ir jaunu ideju nesēji vai ari lieli formas novatori. Tāds, piemēram, bija Rainis. Bet ir arī tadi, kuriem māksla nozīmē pirmām kārtām tikai dabas un dzīves refleksu, īstenības pārdzīvošanu jau esošajās mākslas formās, toties viņi piepilda šīs formas arvien no jauna līdz dziļumiem. Ikdienas valodā viņus dēvē par pārdzīvojuma māksliniekiem. Tāds bija Poruks. Tāds bija arī Dārziņš. Viņu novatorisms nav tik uzskatāms. Lai gan toreizējai latviešu mūzikai Dārziņa darbi nozīmēja arī vienu otru formas jauninājumu, tomēr viņa jaunrades svaigums izpaudās citādi. Viņš prata profesionālos žanros ienest neviltotu emociju tiešumu, no sadzīves mūzikas pārņemtu izteiksmes atklātību. E. Dārziņš uzrakstīja jutekliska asuma pilnas lappuses, kādas mūsu mūzikā līdz tam vēl nebija. Neviens toreiz nedziedāja tik daudz un tik kvēli par jaunību un mīlestību kā viņš [komponists]. 
Dārziņš kā jaunības skaistuma un zemes mīlas dziesminieks — tā ir atsevišķa plaša tēma, ko šeit varam skart tikai garāmejot. Ir uzkrītoši, cik Dārziņš savā apkārtnē asi uztvēra jaunības poētiskās kvēles apdzišanu cilvēkos. Viņš rakstīja: «Dzīve cilvēku ar laiku notrulina. Citu nospiež dzīves grūtības, citu samaitā labklājība. [. .] Labi, tam, kas spēj līdz mūža galam uzturēt pāri par dzīves pelniem dzīvas savas jūtu dzirkstis.» #Q [Emīls Dārziņš] 1 
Tāds motīvs daudzas reizes variējas Dārziņa rakstos. Šie vērojumi viņā stiprināja priekšstatu par mākslu kā par brīvības un poētiskas aizrautības salu, kas pieejama gandrīz vai vienīgi jaunībā un — vēl svarīgāk — kas arī radāma vienīgi no jaunības spēku neizsīkstošā virmojuma. «Radošā, visu atdzemdinošā jaunība ir tas augstākais mākslā,»2 mīl atkārtot E. Dārziņš un tā saucamo specifiski muzikālo skaistumu dēvē par «miesīgu skaistumu, kas aizvien ir bijis un būs dominējošais elements mūzikā». #Q [Emīls Dārziņš]
3 Čaikovska lirikas valdzinošākajās lappusēs E. Dārziņš saklausa erotisku skaistumu (toreiz terminu erotisks lietoja nedaudz plašākā nozīmē nekā tagad). Sava laika kritika runā arī par «Emīla Dārziņa ražojumu erotisko romantismu», #Q [BALSS 1906] 4 un ar grūti slēpjamu gandarījumu Dārziņš mīl kolēģu vidē atkārtot, ka «tas erotiskais elements jau nu man starp latviešu komponistiem krīt par laupījumu».5 Bet tieši tādēļ, ka Dārziņš tik asi un jutekliski pārdzīvo jaunības spēku priekšrocības un skaistumu, viņš ļoti cieš no apziņas, ka jaunība ir zūdoša, pārejoša, īslaicīga balva. Alfrēds Kalniņš atceras: «Sagraut šo iekšēji stipro jaunekli varēja tikai nelaimīga mīlestība un tā apziņa, ka jaunība, šī daiļā rota, no viņa bēg, nemanoti, negaidoti. [. .] No jaunības atvadoties, Dārziņam rodas drūmas skaņas, un viņš par šo zaudējumu var raudāt kā bērns, kā es to vairākkārt redzēju.» #Q [Alfrēds Kalniņš LATVIJA 1913]
6 

Vai tiešām Dārziņš asāk un agrāk par citiem juta sevī izsīkstam jaunrades dziļāko, slēptāko avotu virmojumu? Šajā [komponista jaunrades avotu] jautājumā muzikoloģija un estētika atdod pilnvaras citām zinātnēm. Lai kā arī būtu, visvairāk varbūt šai Dārziņa personības īpašībai varam pateikties par kvēles pilnām lappusēm latviešu klasiskās mūzikas diezgan paplānajā un visumā askētiskajā mīlas poēzijas grāmatā. Zīmīgi, ka, dievinādams mīlas poēziju mūzikā, viņš komponējot dažkārt pat ir tekstus mazliet stilizējis šīs poēzijas garā. Kur Aspazija «Ciānas bērnos» dzejo «Es dziedāju dziesmu, Savas dvēseles dziesmu», tur Dārziņš komponē «Es tev dziedāju dziesmu. Manas mīlas saldo dziesmu,» un liek to izdziedāt soprāniem lieglaimes pilnā melodijā uz krāšņu, maigi disonējošu akordu fona. Atzīmēsim, ka tikai ar Aspazijas Mirdzas dziesmas un Sapņu tālumā komponēšanu Dārziņš atrada savu stilu kora mūzikā. Sākot ar šiem komponētajiem Aspazijas dzejoļiem, Dārziņš ievieš mūsu mūzikā jaunu kordziesmas tipu — subjektīvas jūtu lirikas korisku izteiksmi. Kordziesma, kurā vēstījums ris vienskaitļa pirmajā personā, ir savā laikā likusi pat šaubīties par to, vai Dārziņš zinājis, ka «Mēness starus stīgo» dzied Mirdza drāmā «Vaidelote», jo vai gan citādi viņš to būtu komponējis korim.1 Šī 1900. gadā komponētā dziesma, kas drīz vien kļuva populāra, parāda, ka E. Dārziņa prioritāte individuāli psiholoģiskas izteiksmības apguvē visredzamāk izpaužas kordziesmā, tātad žanrā, kur līdz viņam un vēl viņa laikā dominēja balāde, episka idille vai folkloras apdare. 
Ko secinām, ja dažos teikumos mēģinām rezumēt Dārziņa daiļrades estētiku, tātad atbildēt uz jautājumu, kā viņš ir redzējis un mākslinieciski izteicis pasauli. Ar dziesmu tekstu izvēli un interpretāciju, ar savas mūzikas vispārējo idejiski emocionālo saturu E. Dārziņš bez vārdiem mums it kā saka: dzīve ir skaista un cīņas vērta, lai gan ceļi uz laimi ved caur grūtumiem un ērkšķiem un apstākli reizēm pat liek apstāties pusceļā. Sava laikmeta birģelisko mantraušu prakticisma un garīgās aprimtības atbaidīts, E. Dārziņš par sevišķu dzīves vērtību izvirza intensīvus garīgus centienus, visiem pieejamu, vienkāršu, bet dziļu īstenības pārdzīvojumu, cildenu ideālu un sapņu prioritāti pār pelēcīgo ikdienu. Viņa simpātijas pieder tiem, kas nevis apmierinās ar dzīves ārējām izpausmēm, bet nerimstas reāli sasniegto pārdzīvot sapņu un ideālu augstāko prasību gaismā un tātad šādā nozīmē dzīvi it kā sevī izcieš. 
Šīs vienkāršās atziņas, ko Dārziņš smēlās sava laika realitātē un kam ir arī plašāka rosinoša nozīme, izskan viņa daiļradē un muzikāla apgaismotāja darbībā ar neikdienišķu pārliecinātāju spēku ne tikai aiz talanta valdzinājuma, bet tās piesaista viņa daiļradei tik daudzus arī kāda gluži psiholoģiska iemesla dēļ. #reph Proti, neatradīsies otrs latviešu komponists, kura paša mūža gaita tik tuvu sasauktos ar viņa daiļrades tematiku, ar tajā pausto estētiku. Gan sapņi pēc skaistas, garīgi pilnvērtīgas un brīvas dzīves, gan atmošanās rūgtums un grūta cīņa par laimi, gan arī smeldzīgas atziņas par likteņa nelabvēlību — šie Dārziņa dziesmu galvenie motīvi ir izrādījušies arī viņa paša dzīves pieredzējumi. Līdz ar to viņa jaunrade ir ieguvusi īpašu autobiogrāfiska patiesīguma pelnītu oreolu, kas liek jo vairāk uzticēties un iemīļot. 

Estētiskie uzskati 
Ir atlicis vēl beidzamais jautājumu loks. leskatīsimies Dārziņa teorētiskajos uzskatos par mākslu un tās lomu sabiedrībā — uzskatos, ko satur viņa kritikas, esejas, vēstules. Šī ir atsevišķi pētāma E. Dārziņa darbības sfēra, jo te viņš izpaužas ne vien kā mākslinieks, bet arī kā teorētisks domātājs, un tādēļ te viņa uzskati pa lielākai daļai ir vērtējami ar teorētiskas darbības ideoloģisko mērauklu. Šī jautājumu loka izpēti atvieglo tas, ka Dārziņa muzikāli kritiskie uzskati ir jau diezgan pamatīgi aplūkoti un raksturoti vairākos viņa literārā mantojuma izdevumos, un Dārziņa raksti šajos izdevumos ir ikvienam pieejami.l Tāpēc, šķiet, pats galvenais Dārziņa kritiķa darbībā ir mūziķu un mūzikas interesentu priekšstatos jau ieguvis aksiomātisku skaidrību. Cīņa par demokrātisku mūzikas dzīvi Latvijā. Neatlaidīgi aicinājumi uz idejiski saturīgu jaunradi. Mudinājumi radīt profesionāli augstvērtīgu un estētiski izkoptu izpildītājmākslu. Centieni tuvināt latviešu auditorijai krievu klasiskās mūzikas un nacionālo mūzikas skolu labākos sasniegumus. Neiecietība pret jebkurām amatnieciskuma izpausmēm mākslā. Šiem Dārziņa publicistikas vadmotīviem bija neatsverama nozīme sava laika latviešu mūzikas progresā, un tie saglabā savu pozitīvo ietekmi joprojām. Audzinoši un aizvien principiāli ir arī spriedumi, ko Dārziņš izsaka par daudzajiem skaņdarbiem un izpildītājmāksliniekiem, kas nokļūst viņa redzes lokā. Taču ir Dārziņa rakstos dažas tēmas un interesantas problēmu nostādnes, kuras caurvij visu viņa kritiķa darbību, iegūstot it kā metodoloģisku lomu. Aplūkojot tās, mēs ieraudzīsim Dārziņa uzskatus it kā šķērsgriezumā un arī attīstībā. Viens no tādiem ir jautājums par nacionāli tautiskā elementa nozīmi mūzikā. Te Dārziņš ir sevišķi neiecietīgs pret visu, kur tautiskums izpaužas tikai kā tradicionāla vai īpaši gribēta forma. Viņš savās publikācijās nemitīgi māca saprast tautiskās pagātnes sentimentalitātes mazvērtīgumu un ironizē par pseidotautisko romantismu. Toties Dārziņš silti apsveic Emiļa Melngaiļa un Alfrēda Kalniņa agrīno darbu oriģinālo, tautiski nacionālo tēlainību. Un tomēr — kad Melngailis sāk izveidot īpašu folklorisku stilu, Dārziņa attieksme pret viņa mūziku kļūst visai sarežģīta. Pirmām kārtām, aizstāvot laikmetīgu un tiešu reālpsiholoģisku ekspresiju, Dārziņš ap 1904. gadu arī E. Melngaiļa folkloriskajā izteiksmē atrod nevajadzīgu pieķeršanos pagātnes mūzikas formām kā kaut kam ārišķīgam. Visasāk tas izteikts vēstulē Alfrēdam Kalniņam1. Protams, te bija sava tiesa polemiska saasinājuma, jo Dārziņš nepiekrita Melngailirn, kurš pārmeta «tautiskas sajūtas trūkumu» A. Kalniņa solodziesmas. Bija arī dziļāki cēloņi [komponista pāliecībai]. Dārziņš nojauta, ka aizraušanās ar senajām folkloriskajām izteiksmes formām var kavēt laikmetīgas dzīves izjūtas strāvojumu mūzikā. Šīs bažas viņā bija jo lielākas tādēļ, ka folklorisma nestā episki objektīvā dzīves izjūta bija kas gluži pretējs tam, ko E. Dārziņš pats uzskatīja par laikmetīguma vadzvaigzni. Proti, viņa priekšstatos laikmetīga stila zīme bija subjektīvi psiholoģiska lirika. Sākumā viņš to sevišķi izcēla un pretstatīja tādiem skaņdarbiem, kuros autori, sekodami senās folkloras garam, it kā, pēc viņa vārdiem, «uzlikuši sev objektivitātes masku». Un tādēļ ar lielu gandarījumu viņš runāja par Čaikovska vēlīno daiļradi kā par īpaši laikmetīgu, jo tajā izpaužoties «šā laika slimīgā nervu cilvēka psiholoģija.»1 Šīs tautiskās vienkāršības un modernās psiholoģiskās saasinātības alternatīva, gadiem ejot, Dārziņa uzskatos pārdzīvoja zināmu attīstību. Drīz vien rakstā «Alfrēds Kalniņš» (1907) viņš runā par šo «nervozitāti» drīzāk kā par kaut ko ne visai vēlamu, taču neizbēgamu, jo tā ir pašas dzīves īstenības uzspiesta un tādēļ neatvairāma. Vēl pēc kāda laika mēs Dārziņa kritikās atrodam noteiktus iebildumus pret «nospiedošu pesimismu un nervu pārkairinājumu» mūzikā.2 Beidzot izskan arī doma, ka ar šīm īpašībām modernā kultūra ir «tautā iznīdējusi dzīvesprieku un jautrību», kāds raksturīgs tautas mūzikas objektīvajam dzīves skatījumam. Vai šajā īpatnējā nekonsekvencē un nelielajā uzskatu evolūcijā neieskicējas dilemma, ko mākslas praksei un teorijai ir nācies risināt arī turpmākajos 65 gados pēc Dārziņa nāves un mūsu laikmetā jo sevišķi? Dārziņš katrā ziņā ir tādu problēmu apjautis. Protams, konsekventu teorētisku atrisinājumu visam šim jautājumu kompleksam Dārziņš nesniedz. Būtu nepamatoti sagaidīt, lai viņš jau gadsimta sākumā, Latvijas pašaurajos sabiedriskajos apstākļos dzīvodams, būtu nonācis pie tām principiālajām atziņām jautājumos par nacionālās specifikas izpausmi mākslas saturā un formā, par nacionālā elementa vēsturiskumu utt. — pie atziņām, ko mēs tagad varam saukt par savām, pateicoties marksistiskajai mākslas zinātnei un tās progresam. Šķiet, Dārziņš pat stingri nenodalīja tautiskuma un nacionālās specifikas jēdzienus vienu no otra. Tomēr E. Dārziņu nekad neatstāja kāda pamatpārliecība, kas viņu tautiskuma sarežģītajā problemātikā aizvien orientēja progresīvi. Tā bija pārliecība, ka mākslinieka daiļradei, lai arī subjektīvi liriskai savā izteiksmē, ir jāprot rast atbalsi un iesakņoties plašos sabiedrības slāņos — tāpat kā tas ir ar tautas mūziku. Un viņa nostāja mūzikas tautiskuma izpratnē, lai arī tajā bija svārstības un evolūcija, izauga no prakses un atbilda latviešu mūzikas toreizējām aktuālajām vajadzībām. Rezultātā tā [mūzikas tautiskuma izpratne] tuvināja arī teorētiski pareizo atziņu izkristalizešanos. Dārziņam, protams, nebija arī šodienas izpratnē zinātniska priekšstata par nacionālā un internacionālā dialektiku mākslā, tomēr demokrāta pārliecība viņu izsargāja no nacionālas aprobežotības un vadīja internacionālisma virzienā. Vienīgais izņēmums šajā ziņā ir viņa nepārdomātie spriedumi par latviešu tautas īpašo kultūras misiju, A. Upīša konstatētā «tautiskā separātista sajūsma»1, kas izpaudās referātā «Uz krustceļiem» un apcerē «Ceļa jūtīs». Taču jāņem vērā, ka šīs uzstāšanās bija savā ziņā Dārziņa izmisuma sauciens, tas atskanēja brīdī, kad nelabvēlīgie dzīves un darba apstākļi «smacējošā Rīgas birgā» (Antona Austriņa izteiciens) bija viņu noveduši jau tuvu sabrukumam. #Q [Antons Austriņš] Un šim saucienam [komponista uzstāšanās] tāpēc piemita izmisuma diktēti pārspīlējumi un neprecizitātes. Bet ne jau paša nelaimes bija novedušas tik tālu, daudz vairāk sāpēja kas cits. Dārziņš ar satraukumu ierauga, ka Rīgas reakcionārā buržuāzija ir pamazām samaitājusi un nodevusi viņa tautas labākās jaunradošās spējas, un tāpēc savā aizvainojumā cenšas šīs spējas un tautas māksliniecisko apdāvinātību — to skaitā folkloru kā tautas ģēnija kondensātu — parādīt jo spilgtākā gaismā, sakāpināti, pārspīlēti. Zināms, dziļākais iemesls te bija nācijas jēdziena vēsturiskas izpratnes trūkums. Dārziņa nostāja pret folklorisku stilu, kā arī pret vienu otru mūzikas klasicisma parādību kļūst saprotamāka, ja ievērojam, cik pārsteidzoši neatkarīgi un drosmīgi komponists traktē vienu no sarežģītākajiem mūzikas uztveres psiholoģijas jautājumiem, proti, attieksmes starp mūzikas emocionālās iedarbības tiešumu un izteiksmes nosacītību. 
Dārziņa prasības pēc neviltoti tiešas izteiksmības ir tik kategoriskas, ka jau tādēļ vien Melngaiļa ornamentālais folkloriskais stils viņam šķiet ārišķīgs. Viņa nevēlēšanās pieskaņot uztveri kāda vēsturiska stila nosacītībai vai daudzmaz abstrahētai tēlainībai ir tik stipra, ka viņš uzdrošinās pat apgalvot: tāda un tāda no Mocarta simfonijām «pēc savas iekšējās psiholoģijas» (kā viņš saka) mūslaiku cilvēkam vairs neko daudz nevar sniegt, tādēļ ir novecojusies.2 Tie paši motīvi ir arī viens no iemesliem, kādēļ Dārziņš neiecietīgi izturas pret Brāmsa darbiem.3 Vai te mēs sastopamies ar estētiski nekultivētu mūzikas uztveri? Nē, izrādās, ka E. Dārziņam nepaslīd garām pat smalkākā stilu rotaļa vai intelektuāli aizšifrēta tēlainība, bet viņš tomēr dod priekšroku izjūtu tiešamībai un dara to savā un klausītāju vairākuma vārdā. Ar to Dārziņš sev izraksta nepārprotamu jaunības apliecību un izrādās atrodamies to vidū, kuri ikvienā laikmetā ir pieprasījuši izteiksmes nosacītības sliekšņa pazemināšanu un neviltoti tiešu jūtu izpausmi skaņu mākslā. 
Tomēr jāsaka, ka šajā jautājumā, tas ir, mākslas satura un formas attieksmju jautājumā, Dārziņa uzskati pārdzīvoja zināmu evolūciju. Kritiķa darbības sākumā viņš izteiksmes vienkāršības vārdā iebilst pret Riharda Strausa un dažu citu laikmeta komponistu darbu tehnisko komplicētību kā nevajadzīgu. Pat A. Kalniņa agrīno solodziesmu tehniski nesarežģītā valoda Dārziņam šķiet nevajadzīgi komplicēta, savās vienkāršības prasībās viņš kļūst gluži vienpusīgs. Un tomēr, gadiem ejot, Dārziņš sāk atzinīgāk vērtēt izteiksmes greznuma un tehniskās izveicības priekšrocības. Viņš lolo nodomu papildināt izglītību Rietumeiropas mūzikas centros. Ne tik vienkārši, kā pirmajā mirklī liekas, ir Dārziņa ieskati arī jautājumā par mākslas adresātu. Pats galvenais te neapšaubāmi tas, ka Dārziņš visiem spēkiem iestājas par visplašāko tautas slāņu tuvināšanu pilnvērtīgai mūzikai, un uz to viņu vada antiburžuāzisks, demokrātisks humānisms. Bet reizē viņš pieļauj, ka mākslas sapratēji veido īpašu cilvēku kategoriju visās sociālajās šķirās «no strādnieka līdz karalim». Šāda mākslas popularizēšanas argumentācija savā ziņā atspoguļo no romantisma pārmantotu un laikmeta apstākļu sekmētu ieskatu, ka māksla ir sevī norobežota gara dzīves sala, kura ir principiāli nesavienojama ar ikdienas dzīves prozu kā garīga truluma un brutalitātes sfēru. 
Te jāievēro, ka, kapitālismam sazeļot, jautājums par mākslas adresātu komplicējās it visur. Māksliniekiem, kuri ienīda mantrausīgās buržuāzijas bezdomu pozitīvismu un noraidīja mietpilsoniski patērējošu attieksmi pret mākslu, atlika divas iespējas. Pirmā — adresēt savu daiļradi tikai pamatšķirai un pilnīgi balstīties tajā. Bet to spēja tikai tie nedaudzie, kas bija bruņoti ar sabiedrības attīstības vēsturisku izpratni. Un otrā iespēja — uzgriežot muguru birģeliskajām aprindām, vērsties pie tiem, kuriem māksla tuva, neatkarīgi no viņu mantas stāvokļa un iespējām mākslu pabalstīt. Tādu devīzi: mākslu ne tirgonim, bet mākslas sapratējam jeb saīsināti — mākslu mākslai bija izvirzījis jau Šarls Bodlērs, un, starp citu, tāds antiburžuāzisks bija šī skumji slavenā lozunga sākums (vēlāk tas kļuva par apzīmējumu tādai mākslai, kura principiāli atrauta no dzīves īstenības prasībām). Teiktais ļauj saprast, ka arī Dārziņa uzskatos šķietamais šķiriskās pieejas trūkums, kas koncentrējas viņa spārnotajā teicienā «mākslai ir pašai sava aristokrātija», būtībā bija pretburžuāziskas tendences izpausme. 
Lasot Dārziņa publicistiku, reizēm nesapratni var radīt arī atsevišķi jēdzieni, kam viņa laikā piemita pa daļai cits saturs. Viens no tādiem ir dekadences jēdziens. Gadsimtu mijā to lietoja vairākās nozīmēs. Dārziņš pats raksta, ka, piemēram, attiecībā uz Rihardu Štrausu šis termins «labprāt tiek saprasts «sliktā», t. i., mūzikas mākslas eksistēšanai un tālākai attīstībai nelabvēlīgā nozīmē»1, un reizē ar to viņš ļauj secināt, ka līdzās šai sliktajai bijusi arī kāda cita nozīme. Tiešām, Dārziņa laikā ar dekadenci saprata arī ko citu. Par dekadentisku dēvēja arī tādu jaunradi, kura ar savu protestējošo vai traģisko pasaules izjūtu krasi atšķīrās no oficiozās, sabiedrības virsotņu svētītās mākslas, — no tās reglamentētās, laķējošās mākslas, kas pauda vai nu reliģijā, vai kādā citā melīgā, valdošai virsotnei izdevīgā ideoloģijā balstītu apkārtējās sabiedriskās īstenības harmoniskuma un stabilitātes izjūtu. Arī Dārziņš jēdzienam «dekadence» reizēm piešķīra šādu nozīmi. Par to liecina tie gadījumi, kur viņš savā publicistikā šādu epitetu liek blakus vienam otram viņa visai atzītam komponistam, arī Čaikovskim. Un arī nupat citētajā rakstā (kur Dārziņš nav īsti mierā ar to, ka R. Štrausam piedēvē dekadentismu sliktā nozīmē) viņš turpinājumā R. Štrausu raksturo šajā dekadences izpratnes garā, retināti rakstīdams: «Protests pret filistrību mākslā — tā man gribētos raksturot Štrausa simfoniķa darbību.» #Q [Emīls Dārziņš] 2 
Beidzot jāsaka (kā par to liecina viss Dārziņa estētikas apskats), ka vairāk kā jebkurš tā laika latviešu mūzikas kritiķis Dārziņš centies teorētiski risināt daudzas plašās laikmeta kultūras pamatproblēmas. Kā tas šādos gadījumos ar māksliniekiem mēdz būt, Dārziņš nevarēja šai jomā sacensties ar profesionālu kultūrvēsturnieku politisko un filozofisko sagatavotību un tādēļ viņa spriedumiem un prognozēm ne vienmēr bija pietiekams zinātnisks pamats. Toties E. Dārziņš kā mākslinieks intuitīvi ļoti labi sajuta kultūras dzīves vajadzības un prata uz tām saasināt uzmanību. Ir interesanti izsekot, kā sabiedriskajās zinātnēs maz izglītotā Dārziņa uzskatus ir ietekmējušas dažādas kultūrvēstures teorijas. Protams, līdzās pozitīvam kodolam nevar nesaredzēt, ka dažos jautājumos viņa spriedumi nesasniedz laikmeta pašu augstāko, progresīvāko sabiedriskās ideoloģijas līmeni. 
Jūtami Dārziņu ir ietekmējusi no apgaismes pārmantotā ideja par cilvēka ētiskās pašpilnveidošanās noteicošo lomu dzīves progresā, un, kā minējām, šo ideju Dārziņš saista arī ar mākslas dzīves progresu, ignorēdams te sabiedrisko apstākļu prioriāti. Tieši tāpēc, apsvērdams latviešu mākslas dzīves perspektīvas «Ceļa jūtīs», viņš neredz cita spēka, kas varētu to izraut no sastinguma un vienaldzības atmosfēras kā vienīgi pašizglītošanās centienu rosināta cilvēku «mākslas griba». Šī bezpalīdzīgā nostādne izraisīja pamatotu A. Upīša ironiju.l Rakstot par kultūras vēstures jautājumiem, Dārziņš vienā otrā gadījumā trāpīgi saskata sabiedrisko faktoru nozīmi mākslas attīstības procesos. Tomēr te viņu vēl jūtami kavē toreiz populārā pozitīviskā mākslas socioloģija, piemēram, Ipolita Tēna tā saucamā «vides teorija», kura izvirzīja klimata, rases, ģeogrāfisko apstākļu un tamlīdzīgu faktoru šķietami izšķirīgo ietekmi mākslas attīstībā. No šejienes nāk ari E. Dārziņa mēģinājums tautu psihes īpatnību cēloņus saskatīt «katras tautas iedzimtajās rases priekšrocībās» — viena no nezinātniskākajām tēzēm brošūrā «Ceļa jūtīs», ar kuru Dārziņš, izraisīdams A. Upīša polemizējošu pretrakstu2, sliktā nozīmē iegāja latviešu sabiedriskās domas vēsturē. 
Mākslas un sabiedrības attieksmju izpratnē E. Dārziņu ir ietekmējušas arī idejas, ko viņš atrada angļu utopisko sociālistu, it īpaši Džona Reskina darbos. No šejienes nāca spēcīgs impulss viņa apbrīnojamai, bet savā ziņā arī utopiskajai cīņai pret mākslu gandējošo mietpilsonisko prakticismu un pilsoniskās buržuāzijas garīgo trulumu. Šai cīņā E. Dārziņš nebija gluži viens. ledzīvošanās kāres pārņemtās latviešu pilsonības gara kūtrība izpelnījās daudzu šī laikmeta ievērojamu literātu un mākslinieku sašutumu. Te Dārziņa sabiedrotie bija Rozentals, Poruks, Skalbe, Šķilters, Akuraters un citi. Kā daudzi tā laika mākslinieki, Dārziņš pietiekami skaidri neatskārta, ka pirms estētiska apvērsuma ir nepieciešamas radikālas sabiedriskas pārmaiņas, un cerēja ar dedzīgiem vārdiem vien atturēt strauji augošo buržuāziju no nodošanās garīgi nopinošai mantrausībai. Taču Dārziņa cīņa par mākslas uzplaukuma ideāliem bija pilnīgi nesavtīga, patiesa un tās patoss bija universālāks par sava laika vajadzību apmierināšanu vien. Proti, kamēr sava laika konkrētajos šķiru cīņas apstākļos karš pret mietpilsonisko aprobežotību pats par sevi bija nepietiekams, pat utopisks (un uz to norādīja laikmeta marksistiskā kritika), tad tomēr šis aicinājums nenoenkurot ideālus materiālās labklājības ūdeņos, bet apzināti tiekties pēc garīgām vērtībām ietvēra sevī arī universālāku morālfilozofisku saturu. 
Šajā sakarā ir jānorāda uz kādu Dārziņa literārā mantojuma īpatnību. Tāpat kā daudzu mākslinieku literārajiem izteikumiem, arī Dārziņa mūzikas kritikām un it īpaši plašākām apcerēm nereti nav tikai teorētisku sacerējumu nozīme vien. Dārziņš tajās pauž arī savu mākslinieka personību, savu subjektivitāti, līdz ar to viņa tēzes un izteikumi zaudē zinātnisku precizitāti, taču arī kaut ko gūst vietā, proti, izcilas mākslinieka personības pasaulskatījuma zīmogu. Te teorētiskas izziņas sfērā ienāk estētiskas domāšanas likumsakarības. Šī lielu mākslinieku teorētiskajai darbībai vispārraksturīgā īpašība ir viens no svarīgākajiem iemesliem, kas padara viņu izteikumus un atziņas rosinoši iedarbīgas pat tad, ja objektīvu patiesību vietu tajās ieņem personības subjektīvais, nereti pat paradoksālais parādību skatījums. (Pasaules mūzikas kritikā te visspilgtākais fenomens ir Bernards Šovs, latviešu mūzikas kritikas rakstniecībā šai ziņā interesants ir Jānis Sudrabkalns.) Bet, tā kā šādos gadījumos nevar būt runa par stingri zinātnisku īstenības atspoguļošanu, tad arī idejas, kurām rakstošais mākslinieks ir paredzējis zinātnisku, to skaitā sabiedrisku ideju nozīmību, īstenībā var izrādīties tikai ētiskas vai estētiskas idejas. Tā bija ar Tolstoja pašpilnveidi — kā sabiedriska ideja, kam būtu jāaizvieto šķiru cīņas princips, tā bija reakcionāra, bet plašākā morālfilozofiskā aspektā ir nezūdoša.1 Tāpat ir arī ar Dārziņa cīņu pret mietpilsonisku gara kūtrību, ar aicinājumiem apzināti tiekties pēc garīgām vērtībām. Šis aicinājums, kas no laikmeta sabiedriski vēsturiskās attīstības viedokļa bija nevērtīgi utopisks, ietver arī universālāku ētisku ideju un citā aspektā ir izrādījies saturīgs. Kā zināms, tas ir aktuāls joprojām. 
Ir pilnīgs pamats teikt, ka, neraugoties uz dažām nepilnībām mākslas sabiedriski vēsturisko procesu izpratnē, Dārziņa mākslinieciskie uzskati kopumā ir ārkārtīgi nozīmīga latviešu klasiskā muzikāli teorētiskā mantojuma daļa. Tā pieder pie labākā, ko padomju mūzikas zinātne ir publicistikas jomā mantojusi no tā laika Krievijas tautu muzikālās domas, un kā tāda tā saglabā savu progresīvo ietekmi arī šodienai un nākotnei. 
1 «Attiecībā uz sava laika atbrīvošanās cīņas nosacījumiem un tuvākajiem uzdevumiem Tolstojs dziļi maldījās, uzskatot, ka pie taisnīga un saprātīga sabiedrības iekārtojuma cilvēce nonāks pa morālas pašpilnveides ceļu, pa apziņas revolūcijas ceļu. [..] Bet vēsture rāda: Tolstojs nemaldījās, būdams pārliecināts, ka bez tā, ko viņš dēvēja par apziņas revolūciju, t. i., bez ļaužu apziņas, to skaitā arī morāles, pilnveidošanas, bez apziņas atbrīvošanas no buržuāziskiem priekšstatiem un tieksmēm uzcelt jaunu un pilnīgu sabiedrību nav iespējams.» #Q [KynpeßHoea E. H. ScreTHKa Jī. H. ToJiCToro. M., 1966] [KynpeßHoea E. H. ScreTHKa Jī. H. ToJiCToro. M., 1966, c III.) 


1 Upits A. Reālisms literatūra, 83. lpp. 2 Upits A. Reālisms literatūrā, 78.-86. lpp. 
1 Emīls Dārziņš. Raksti. Atmiņas, 303. Ipp. 2 Tāpat kā termins «dekadence», E. Dārziņa rakstos dažviet var mulsināt arī epitets «mistisks», ko viņš izvēlas sevišķi dziļu mākslas parādību raksturošanai. Tā, piemēram, Mocarta operas «Burvju flauta» mūzika E. Dārziņa raksturojumā ir «augsti ideāla, mistiska mūzika» un Aspazijas «Mēness starus stīgo» izpelnās apzīmējumus «skaistais, dziļi mistiskais dzejolis». Jau šie piemēri vien rāda, ka Dārziņam ar šo terminu nesaistās nekādi reliģiskā nozīmē pārdabiski spēki. Ar jēdzienu «mistisks» Dārziņam saistās pilnīgi objektīva talantīgas mākslas īpašā suģestīvā spēja parādīt ideālo un fantastisko kā reālu, psiholoģiski ticamu, acīm redzamu. 
1 UpitsA._ Reālisms literatūrā. R., 1951, 78. lpp. 2 Emīls Dārziņš. Piemiņas krājums, 261. lpp. 3 Piebildīsim, ka toreiz dominējošā izpratne par reālpsiholoģisku izteiksmību noskaņoja pret Brāmsa mākslu visai plašas Krievijas mūziķu un klausītāju aprindas, — komponista renesanse sākās tikai perioda starp abiem pasaules kariem. #reph
1 Emīls Dārziņš. Raksti. Atminas, 38. lpp 2 Turpat, 107. lpp. 

1 Emīls Dārziņš. Piemiņas krājums, 312.—315. lpp. 
 
1 Sk. Emīls Dārziņš. Par muziķu. Rakstu krājums. Sakārt. Jēkabs Vītoliņš. R., 1951. Emīls Dārziņš. Raksti. Atminas par Emīlu Dārziņu. Sakārt. Arvīds Darkevics. R., 1975. Emīls Dārziņš. Piemiņas krājums V. Peņģerota redakcijā. R., 1925. 
1 Sk. Emīls Dārziņš. Piemiņas krājums. R., 1925, 341. lpp. Šim jautājumam tomēr nav principiālas nozīmes, jo teksts ar virsrakstu «Mēness starus stīgo» 1897. gadā bija publicēts Aspazijas dzejoļu krājumā «Sarkanās puķes». 

1 Emīls Dārziņš. Raksti. Atminas, 38. lpp. 2 Turpat, 257. lpp. 3 Turpat, 246. lpp. 4 «Balss», 1906, JSTs 19. 5 Emīls Dārziņš. Raksti. Atminas, 330. lpp. 6 «Latvija». 1913, JSTs 213.  

1 «Balss», 1906, 4. sept. 2 «Dienas Lapa», 1905, 16. jūn. 

1 Sk. Zemzare I. «Jāņa Mediņa melodikas raksturīgākas iezīmes. Daži melodikas pētīšanas metodes jautājumi». Diplomdarbs. Rokraksts J. Vītola LVK bibliotēkā. 2 «Vārds» I, Rīgā, 1912, 220. Ipp. 

1 Sk. Ķrasinska L. Emīla Dārziņa solodziesmas. — «Latviešu muziķa». R., 1958, 137.—166. lpp. 

1 Emīls Dārziņš. Raksti. Atmiņas, 75. lpp. 2 Eihvalds V. Jāņa Akuratera simtgade. — «Literatūra un Māksla», 1976, 17. janv., 4. lpp. 

1 Emīls Dārziņš. Raksti. Atmiņas, 48. lpp. 2 Turpat, 146. lpp. 3 KpeMAee X). Chm(ljohhh EL H. MauKOBCKoro, c. 16. 4 Emīls Dārziņš. Raksti. Atmiņas, 198. lpp. 

1 Emīls Dārziņš. Raksti. Atmiņas, 38. lpp. 

1 CMupnoe B. TBopnecKoe (ķopMiipoßaHHe H. <ī>. CTpaBHHCKoro. Jī., 1970, c. 37, 38. 2 Emīls Dārziņš. Raksti. Atminas. Rīgā, 1975, 28. Ipp. 3 Turpat, 80. Ipp. 4 Turpat, 257. Ipp. 

1 Sk. «Jaunā Dienas Lapa», 1910. g. 12. febr. Redakcijas atreferējums atzīst priekšlasījumu par «diezgan izdevušos, interesantu cilvēcisku dokumentu», bet kritizē tajā ietverto nemateriālistisko vēstures un nācijas attīstības izpratni. 2 Ahukct A. AHrjiHHCKan acTeTHKa 1830—1860 rr. — B kh.: HcropnH serethkh, t. 3. M., 1967, c. 817. 

1 Emīls Dārziņš. Raksti. Atmiņas, 328. lpp. 

1 Emīls Dārziņš. Par mūziku. R., 1951, 235. lpp. 2 Kalniņš A. Papildinājumi Melngaiļa autobiogrāfijai. — «Latvijas Vēstnesis», 1924, 12. apr., 4. lpp. 

1 CMupnoe B. (popMHpoßaHHe H. <&. CTpaBHHCKoro. JL, 1970, c. 45. 
2 Turpat 44. lpp. Par to, cik zemā līmenī konservatorijā palaikam bija mākslas tematiskā saturīguma prasība, liecina 1900. gada kompozīcijas klases abiturientiem izraudzītais, visiem vienādais obligātās diplomdarba kantātes teksts — saloniski mistisks dzejojums «Paradīze un Peri» (glabājas Ļeņingradas Valsts vēstures arhīvā, fonds 361-5-17, 220. lpp.). 3 CTpaeuHCKuū H. XpoHHKa Moeft >kh3hh. JL, 1963, c. 53. 4 Emīls Dārziņš. Raksti. Atmiņas, 313. lpp. 
 
1 Emīls Dārziņš. Raksti. Atmiņas, 313. lpp. 

1 «Pēc viņa (E. Dārziņa — A. K.) pēdējā priekšlasījuma mums gadījās piezīmēt, lai viņš meklē saviem centieniem tamdēļ atbalstu plašās tautas masās, kuras mūsu laikos ir īstākās kultūras nesējas un arī mākslas pabalstītājas. #Q [JAUNĀ DIENAS LAPA 1910] Plašajā tautā ir ņēmušas jau ceļu viņa dziesmas, plašā tautā bija iet arī šo dziesmu dziedātājam, kurš tā cieta aiz vientulības un aukstuma birģeliskas maka inteliģences un ari salona mākslas aprindās. #Q [JAUNĀ DIENAS LAPA 1910] Viņš nebija vēl atradis ceļu prom no šīm «draugu» aprindām, tamdēļ viņa mūžs bija traģisks un traģisks arī viņa mūža gals. #Q [JAUNĀ DIENAS LAPA 1910] Un viņa nodomi par dzīves un mākslas un tautas kultūras kopā saplūšanu palika tikai nodomi.» #Q [JAUNĀ DIENAS LAPA 1910] (Laikr. «Jaunā Dienas Lapa» No 195, 1910, 26. aug.) 2 N. Grīnfelds pamatoti uzskata, ka pagātnē profesionāla muziķa ilgstošais izaugsmes process, ieslēgšanās darbā pie instrumenta vai partitūras un privātstundas kā galvenais iztikas avots jau pats par sevi veicināja individuālistiskas noskaņas, zināmos apstākļos veidoja savrupa brīvmākslinieka apziņu. Sk. krājumā «Latviešu mūzika». III izl. R., 1964, 64. lpp. 

1 Ta, piemēram, rakstā «Alfrēda Kalniņa ērģeļkoncerts Jēzus baznīca» — (Laikr. «Balss» N<> 43, 1906, 13. martā). 2 Dārziņu par stihisku materiālistu apzīmē A. Darkevics (ievada krājumam «Emīls Dārziņš. Raksti. Atmiņas». R., 1975, 4. lpp.). 3 Turpat. 4 Tas izpaužas, piemēram, pieņēmumā, ka mākslas (un vispār garīgās dzīves) attīstība pati par sevi varētu vest cilvēci pie sociālas atdzimšanas. 
 
1 ĶpeMAee X). Chmcoohhh n. H. HaftKOßCKoro. M., 1955, c. 208. 2 Po3eniuuAbd Ķ. TycTaß Majiep M., 1975, c. 82. 3 <Peuep6ax JI. H36paHHbie (pHJiocotpcKiie npoH3Be/ieHHH b 2-x t., t. 2. M., 1955, c. 692—693. 

1 Vēl pat mūsu gadsimta sākumā Krievijas lauku ļaužu stihiskajās reliģiskajās kustībās Ļeņins saskatīja sabiedriska protesta paveidus. (Ļeņins V. I. Raksti, 4. sēj. R., 1948, 116. lpp.) 2 Emīls Dārziņš. Raksti. Atmiņas. R., 1975, 108. lpp. 

1 Emīls Dārziņš. Raksti. Atminas par Emīlu Dārziņu. Sakārt. A. Dar kevics. R., 1975, 117. lpp. 2 Turpat, 61. lpp. 3 Turpat, 329. lpp. 

1 Sk.: Kaehlbrandt E. Lebensbild eines Livlāndischen Pastors. Riga, 1910, S. 169. 

1 Turklāt jēdzienā estētiskie uzskati pats termins estētika saistās ne tikai un ne tik daudz ar īstenības estētisko atspoguļošanu, bet iegūst arī citu nozīmi, ko līdzās pamatnozīmei arī izvirzīja Baumgartens un savās «Lekcijās par estētiku» nostiprināja Hēgelis, proti, šis termins apzīmē ari filozofisku mākslinieciskās daiļrades teoriju. 


54 “Latviešu Mūzika” nr. 12 (1977) | Maksis Goldins
LATVIEŠU KLASISKO ZEMNIEKU DZIESMU MELDIJU FORMA 
Maksis Goldins 
Latviešu klasiskajai zemnieku dziesmai ir raksturīga perioda forma, ja par periodu pieņem četru, trīs vai divu frāžu melodiskos veidojumus. Taču paša perioda uzbūve neatkarīgi no tā garuma ir visai daudzveidīga, turklāt tajā nozīmīga vieta ir atkārtojumiem. Par atkārtojumu nozīmi var iegūt uzskatāmu priekšstatu no vienkārša pašu tipiskāko perioda struktūru uzskaitījuma: 
AB, AB + Bi, AA(1)+BB(I)) AA + BC, AB + A(1)B(i) AB + A(1)C, AB + CB(d AB + CD. 
Kā redzams, no astoņiem tipiskākajiem veidiem seši satur kādu atkārtotu (burtiski vai variētu) melodisku frāzi: pirmo un otro (ja periods ir veidots no diviem tematiskiem elementiem) vai vienu no tām (ja periodā ir trīs tematiskie elementi). 
Spriežot pēc shēmas, frāžu atkārtošanās nav tikai pirmajā un pēdējā no dotajiem piemēriem. Frāžu atkārtojumi mēdz būt burtiski vai variēti. Variēšanās latviešu klasiskajā zemnieku dziesmā norāda uz pēctecību, kas nāk no variēšanās senajā intonatīvajā slānī. Taču ievērojama nozīme tajā ir sekvencei. Pakāpeniski pieaug sekvences formu veidojošā loma, un ārkārtīgi nozīmīga tā kļūst vēlākajā tautas daiļrades periodā. Turklāt sekvence nereti apvienojas ar variēšanos un rodas kvalitatīvi jauns — sekvencvariācijveidīgs attīstības tips. Pēctecība, kas saistīta ar agrākajiem variēšanās veidiem, starp citu, izpaužas sākuma intonācijas nomaiņā, bet frāzei nobeigums paliek negrozāms vai relatīvi noturīgs. 
Taču blakus minētajam klasiskajā zemnieku dziesmā sastopami kvalitatīvi jauni variēšanas veidi, piemēram, atsevišķu intonāciju izdalīšana. Bet tāds paņēmiens kā brīvs apvērsums, daļēji arī variantveidība tajā [zemnieku dziesmā] turpina attīstīties. Latviešu klasiskās dziesmas melodijā sekvence tiek brīvi un plaši lietota kā attīstības līdzeklis. Ir jādiferencē motīvu un frāžu sekvencēšanās, burtiskā un variētā sekvence. Tā kā pēdējai ir neizsmeļamas iespējas, latviešu dziesmā tai liela loma. Sekvence atstatumā acīmredzot saistīta ar funkcionālo harmonisko domāšanu. Tomēr būtu kļūdaini apgalvot, ka sekvence latviešu dziesmā vispār radusies, harmonijai ietekmējot melosu. Diezgan bieži izpaužas arī tās tīri melodiskā iedaba. Motīvu, frāžu un lielāku veidojumu sekvencēšana salīdzinājumā ar vienkāršāka tipa variēšanos ir tautas melodiskās valodas daudz augstāka attīstības pakāpe. Sekvencveidīga attīstība nav raksturīga ierašu un vissenākajām darba dziesmām, bet tipiska liriskajām, humoristiskajām, satīriskajām un vēlākas izcelsmes darba dziesmām. Sekvencveidīgajā attīstībā frāze atkārtojas ne vairāk kā divas reizes. Motīvu trīskārša sekvencēšanās sastopama vēlīnā un visjaunāko laiku melodijās. Latviešu tautas melodijai vistipiskākā ir motīvu sekvencveidīgā attīstība. Izteiksmi lielā mērā nosaka sekvences augšupejošais vai lejupslīdošais virziens. Zvejnieku dziesmā «Baltaitiņa jūru pelda» sākuma frāze satur slēptu lejupejošu sekvenci (fa— do, mi bemol — si bemol). 
Šajā dziesmā sekvence ir līdzeklis, kas atklāj muzikāli poētisko tēlu. Tālākajā attīstībā šis tēls kļūst vēl noteiktāks, skaidrāks sakarā ar melodikas atbalstu uz skaņas si bemol (pirmo reizi caur apakšējo, otru reizi — caur augšējo skaņu «fa»; do\fa /"si bemol; do/*fa\si bemol). 
Motīva trīskārša sekvencēšanās dažkārt sastopama otrā teikumā (ja pirmajā teikumā frāzes atskan pamīšus). Tā rodas skaldīšanas elements, kas reizē dod iespēju kāpināt melodijas spraigumu. Kustības virziens — obligāti lejupejošais. 
Retu trīskāršas augšupejošās sekvences paraugu pirmajā teikumā atrodam mīlestības dziesmā «Čuči, mana līgaviņa»1. 
Nereti latviešu tautasdziesmu melodikā atrodam sekvencveidīgu attīstību, kas atbilst panta rindai. Sekvence augšējā kvartā rada nestabilitāti, izteiksmes ziņā tā ir emocijas saasinājuma paudēja. 
Taču sekvences apakšējā kvartā darbojas pretējā virzienā. Tā, piemēram, kāzu dziesmā «Ej, māsiņa, tautiņāsi» lejupejošās sekvences nozīme slēpjas jaunā apliecināšanā, kas atbilst dziesmas poētiskajai domai — kāzu viesi vēl līgavai laimīgu dzīvi. 
1 Šajā dziesmā, tāpat kā dziesmā «Tur es dzēru, tur man tika» (3.a piemērs), sekvences trešais posms iekļaujas summējošā frāzē: takts, takts, divas taktis. Uzbūves kvadrātiskums saglabājas. Taču precību dziesmā «Jāju dienu, jāju nakti» (3.b piemērs) cits pēc cita seko trīs atsevišķi motīvi un tikai pēc tiem — noslēguma frāze. Tāpēc kvadrātiskums tur ir izjaukts. 
Melodisku veidojumu sekvencveidīga attīstība, kas atbilst divām panta rindām, sastopama reti. Kā piemērs sekvencēšanai apakšējā kvartā minama rekrūšu atvadu dziesma «Aši, aši zīle dziedi». 
Sekvence tur nav burtiska — pārveidota ir sākuma intonācija. Burtiska sekvence melodikai piešķirtu skaudru tiešumu, nedabiskumu, attīstībā radītu lūzumu. Taču pārveidotais sākums izlīdzina stūrainību, piešķir melodiskajai domai nepārtrauktību, elastīgumu un attīstības dabiskumu, skaņkārtiski pārejot no sol minora uz re minoru. Visos gadījumos sekvence pastiprina izteiksmību. Tematiskā kodola sekvencvariācijveidīgās attīstības formas ir dažādas. Neburtiskas sekvencēšanās paraugi ir tikko minētie piemēri (5. un 6. piemērs). Taču sekvencējoties intonatīvās pārmaiņas tajos ir nelielas. Dziesmā «Es karāi aiziedams» pārmaiņu ir vairāk: mainīta intervālika, kustības virziens, sekundas beigu intonācija kļuvusi par tercas intonāciju. 
Viens no muzikāli poētiskā tēla atklāšanas līdzekļiem ir atsevišķu intonāciju izdalīšana. Tā raksturīga dažām humoristiskām dziesmām. Sērdieņu dziesmā «Purvā bridu niedres lauzti»  izdalīta intonācija noslēdz pantu, kas sastāv no divām atkārtotām melodiskajām frāzēm AA-f-BBi + a. 
Melodijas otrā pusē tēlu caurstrāvo humors, tajā jūtama nosliece uz rotaļīgumu, ko veicina ātrā, dejiskā kustība un atbalsti uz skaņu «sol» (la — sol, fa — sol). Divas melodiskās frāzes šķiet divas viena un tā paša tēla nianses — gan morāli apstiprinoša, gan rotaļīgi nebēdnīga. Abu noskaņu kopēja iezīme ir dzīvesprieks. Vispārinošajā tēlā (a) parādītas tā dažādās šķautnes, līdz ar to tēls kļūst reljefs un skaidrs. Humoristiskajā dziesmā «Es bij' vīris, man bij' vara» melodija attīstās improvizatoriski, sekojot poētiskajam tekstam. Tā satur precīzi atkārtotu, variētu veidojumu un izdalītu atsevišķu intonāciju. 
Šī lielīga puiša tēls iemiesots balss kāpumā pa mažora kvartsekstakorda skaņām; turpmākā plūstošā, lejupslīdošā melodika it ka ataino puiša stāstu, ko katrā veidojumā pasvītro pēdējās skaņas atkārtošana. Bravūras izpausmi, protams, veicina arī mažora skaņkārta. Tāpat arī viļņveidīgā melodiskā līnija. Locījumi sakrīt ar vārdu «man» teksta rindā «man bij' vara», bet vārda «lielījosi» — uz zilbi «lie» (tas piešķir attiecīgu psiholoģisko noskaņu). 

Malēju dziesma «Malti gāju palīgai» izdalīta sēru intonācija. 
Šī ir tāda paša tipa sēru intonācija kā bēru, rekrūšu atvadu dziesmās un bāru dziesmās, piemēram, «Ej, saulīte, drīz pie dieva». 
Minētajos piemēros kāda atsevišķa intonācija ir izdalīta no savas vides, strukturāli tā nesaplūst kopā ne ar iepriekšējo, ne arī ar sekojošo melodisko frāzi. Taču latviešu tautas melodikā sastopam arī citu izdalīšanas veidu — strukturāli neizceltu intonāciju, kas ir daļa no kopējās kvadrātiskās formas. Piemērs — jau minētā dzīru dziesma «Tur es dzēru, tur man tika». No melodijas tematiskā grauda ir izdalīta sākuma intonācija — jauneklīgas nebēdnības un jautrības intonācija. Tā atkārtojas trīsreiz plūstoši lejupslīdošajā sekvences ķēdē, pēdējo reizi sakļaujoties ar nobeigumu. Sākuma intonācijas izdalīšana padara tēlu reljefu, saasina tā būtiskās īpašības. Dažās dziesmās, kas attiecināmas uz vidējo dziesmu slāni, varam vērot formas variantveidīgu melodisko attīstību. Tās ir izteiksmīgas, lēnas dziesmas ar skumju raksturu, dziesmas, kurās pausti dziļi personiski pārdzīvojumi, tajā pašā laikā arī tautas lielās sāpes. Kā piemēru var minēt latgaliešu rekrūšu atvadu dziesmu «Muns boleņš karā goja». 
Tā attīstās nesteidzīgi: tematiskā grauda minorīgais heksakords nomainās ar kvintas minoru, pastāvīgi atgriežoties pie galvenā atbalsta — skaņas «mi». Otrā frāze ir pirmās variants. Otrās un pirmās frāzes savstarpējās attiecības apzīmējot par variantveidīgām, pirmkārt, ņemam vērā to radniecību, otrkārt, otrās frāzes dziļos iekšējos pārveidojumus: metriskās pārvirzes, zilbes locījums ar četrām skaņām, ritmisko bremzēšanos noslēgumā. Tāpat svarīgs paņēmiens ir arī frāžu «aizķeršanās»: otrā frāze izdzied tematiskā grauda 
pēdējo kvartas intonāciju (tajā pašā laikā ari pirmo). Meldijas forma — variantveidīgi atkārtots tematiskais grauds, kas komentēts nedaudz pazeminātā tonusā. Variantveidīga attīstība raksturīga arī malēju dziesmai, par kuru jau runājām iepriekš. Paša tematiskā grauda «izdziedāšana» tajā, tiesa, ir pieticīgāka salīdzinājumā ar rekrūšu atvadu dziesmu, taču meldijas forma ir bagātināta ar atsevišķas intonācijas izdalīšanu un tematiskā grauda varianta atkārtojumu. 
Aplūkosim atsevišķus struktūru veidus. Visbiežāk sastopams četru frāžu periods bez tematisko elementu atkārtošanas (AB + CD), četru frāžu periods ar atkārtotu pirmo (AAt + BC, AB + AiC) vai otro tematisko elementu (AB + CBO un it sevišķi četru frāžu periods ar katra tematiskā elementa atkārtošanos atsevišķi (AAi + BBj). Acīmredzot asimetriskuma dēļ retāk gadās trīs frāžu periods ar otra tematiskā elementa atkārtošanos (AB-f Bi), kā arī divfrāžu periods. 
Divu frāžu periods ir lakonisks, taču tā forma nebūt nav nabadzīga. Gluži otrādi — tematiskā grauda attīstība, frāžu saķedēšanās paņēmieni dotās struktūras ietvaros ir apbrīnojami daudzveidīgi. Ilustrēsim šo domu ar vairākiem piemēriem. 
Kāzu dziesmas «Kur vasaru saule leca» poētiskajā saturā saglabājušās atbalsis no senās līgavu zagšanas ierašas. 
Otra frāze variantveidīgi atkārto tematisko graudu, «sadziedot» tā pirmo un pēdējo intonāciju, aizpildot lēcienu un nostiprinot toniku1. 

Divās meldijas daļās pretstatīti kvintas un tonikas skaņkārtiskie atbalsti, izmantots brīvās apvēršanas paņēmiens2. Sastopami arī divfrāžu periodi ar nevienādiem garumiem. Paplašināšana notiek tīri melodiski — lai to īstenotu dziedājumā, tiek atkārtota otrā pusrinda. 
Šajā dziesmā otra frāze divreiz «sadzied» (secīgi samazinoties diapazonam) tematiskā grauda pēdējo motīvu (3. takts) — tā ir variantveidīga attīstība uz nevienādu frāžu bāzes. Citu paraugu formai raksturīga sekvence. 
1 Šeit variantveidīgā attīstība nedaudz atgādina tādu pašu attīstību kā latgaliešu rekrūšu atvadu dziesmā «Muns boleņš karā goja» (12. piemērs), taču tā paātrināta, galēji koncentrēta — kā vispār Kurzemes un Vidzemes dziesmās. Bet latgaliešu dziesmas variantveidība tuvinās krievu mīlestības un kazu dziesmu variantveidībai. 
2 Pirmajā frāzē tiek «iekarots» kvintas atbalsts, nojausts jau ar sākuma intonāciju. Analoģisks process sastopams arī otrā frāzē. Arī tajā parādās un pēc tam nostiprinās — taču šoreiz jau tonikas atbalsts. Te ir sākuma kvintas intonācijas apgriezta kustība atstatumā. 
Šāda sekvencēšanās rodas, savienojot frāzes: otra frāze turpina un attīsta tematiskā grauda pēdējo motīvu, sekvencējot to tercu zemāk. Augstāk minētie piemēri nebūt pilnībā neatspoguļo attīstības paņēmienus divfrāžu periodā (AB). Taču domājams, ka arī tie sniedz zināmu priekšstatu par šo paņēmienu daudzējādību, par formu vienreizīgumu šī vārda plašākā nozīmē. 
Trīsfrāžu periods ar otra tematiskā elementa atkārtošanos rodas, atkārtojoties otrai dzejas rindai. Taču mūzikā nav burtiska atkārtojuma. Vērojama otrā tematiskā elementa variēta atkārtošanās. 
Taču virknē dziesmu noslēguma uzbūve ir otras frāzes variants vai sintētiska reprīze. Noslēguma veids ir atkarīgs no dziesmas tēlainā satura, kā arī no tematiskā grauda un otras frāzes savstarpējām attiecībām. Dziesmā par sievietes likteni (17. piemērs) noslēguma atkārtošanās atklāj tādas tēla īpašības kā sirsnību, saviļņojumu; melodijas iepriekšējā daļa ataino skumju, skarbi atturīgu tēlu. Pāru periodiskums, burtiski vai variēta divu tematisko elementu atkārtošanās — šāda struktūra ir raksturīga daudziem latviešu tautas mūzikas mākslas paraugiem (AA(1) + BB{n). Paru periodiskuma struktūra, kas ir visai elastīga, izrādījās noderīga visdažādākā satura iemiesošanai. Ir dziesmas, kuras atspoguļo skumjas, dvēseles nesaskaņas, citas turpretī ir rotaļīgi humoristiskas, dzīvespriecīgas; retāk sastopami dziesmu deju piemēri. Daudzās dziesmās kustība paātrinās melodijas otrā daļā, vērojama arī ritmiskā pulsa paātrināšanās. Vispirms pievērsīsimies piemēriem minorā. Atzīmēsim to nopietno lirisko raksturu, tajās paustās dziļās sāpes. Šīs dziesmas nav dejojamas, nav horeogrāfiskas. 

Tās [dziesmas] saturs pauž sāpes, bēdas, taču melodija slēpj sevī kustību līganumu, elastību un līniju plastiskumu. Šī dziesma pierakstīta daudzos melodiskos variantos. Minētā struktūra nav retums arī bāreņu dziesmās. Balti, balti ievai ziedi, Vēl jo balti ē! ābelei. Gan bij balta mātes meita, Vēl jo balta sērdienīte. Vēl jo balta sērdienīte Asarāsi ē! nomirkuse. 
Cik dziļi izjustas noskaņas, cik daudz poēzijas dziesmā! lepriekš minētajā precību dziesmā otra frāze attiecībā pret tematisko graudu tiek uztverta kā līdz galam izteikta doma attīstībā, un tā atrodas skaņurindas apakšējā daļā. Pēdējā piemērā stingri apzīmētas reģistru robežas nav sastopamas, taču turpinājuma emocionālais tonuss tomēr ir vājāks1. 
1 Turpinājumā tiek «sadziedāta» tematiskā grauda otra intonācija (intonācija, kas sakrīt ar vārdiem «ievai ziedi»). Norādītā intonācija atrodas zemāk par sākuma intonāciju (1. taktī), arī turpinājumā tā tiek sagatavota nevis no augšas, bet gan no apakšas. Šī komentēšana, tāpat kā ikviena komentēšana, nav tik blīva, kompakta kā pati tēze. 
Starp minora melodijām sastopam vienu no aplūkojamas struktūras paveidiem — struktūru ar sintētisku reprīzi AA + B(jļļ) Pēdējā frāze precīzi neatkārto ne pirmo, ne otro frāzi bet, apvienojusi abu tematisko elementu raksturīgās intonācijas, parādās it kā to sintēze (rezultante). 
Melodijas divu daļu savstarpējo attiecību īpašs veids (kā viena un tā paša tēla divu dažādu pušu atklāsme) sastopams dzīvespriecīgās, humoristiskās mažorīgās dziesmās. Melodijas pirmā puse, kurai ir ievērojams tēlainības diapazons, parasti ir daudz nozīmīgāka, kodolīgāka salīdzinājumā ar otru, kurai galvenokārt ir rotaļīgi humoristisks raksturs. Formas ziņā otrā daļā vērojama it kā sadalīšanās, sadrumstalošanās — tā ir mazāk nozīmīga. lesākumi drīzāk ir enerģiski, pat nedaudz bravūrīgi, kas metroritmiski izteikti ar daudz garākiem nošu ilgumiem, uzsvērtu akcentēšanu, bet melodiskā reljefa ziņā — ar augšupejošām, noteiktām intonācijām1. 
1 Neatlaidīga, plaša vēriena sākuma intonācija. Vērienīgums apstiprinājumu gūst sekojošā lejupejošā kustībā pa miksolīdiskās skaņu rindas skaņām. Frāzes atkārtošanos šeit izraisa ne tikai tieksme uzsvērt, apstiprināt tezi, bet arī «enerģētiskie» iemesli — cenšanās atjaunot metrisko līdzsvaru, kas tika izjaukts ritma reducēšanas rezultātā otrā taktī (pusnošu pārvēršanas ceturtdaļas). 
Tematiskie elementi ir kontrastējoši, taču būtībā tie ir viena un tā paša tēla dažādas nianses, turklāt tēls tiek aplūkots attīstībā — nevis kā viens vesels, bet gan kā tā dažādu skaldņu pretnostatījums. Meldijas otrā daļā krasi mainās ritms — tās jau ir astotdaļnotis, bet dažreiz pat sešpadsmitdaļas —, mainās arī melodiskās kustības tips: vērojama īsu intonāciju atkārtošanās. Aplūkojamais divu meldijas daļu attiecību tips, starp citu, raksturīgs tādām iemīļotām tautasdziesmām kā «Rīga dimd», «Krauklīt's sēž ozolā» — dziesmām, kuras veidojas no dižena, plaši plūstoša iedziedājuma panta un rotaļīgi dejiska piedziedājuma. 
Četrfrāžu periods ar pirmā tematiskā elementa atkārtojumu pieļauj divus variantus: AA(i)+BC un AB + AC. Pirmais no šiem variantiem pieslejas pāru periodiskuma struktūrai. Raksturīgi, ka otra frāze (ar to iesākas otrs teikums) nosedz tematisko graudu, ietverot sevī kulmināciju. Taču noslēdzošā frāze parasti novietota zemāk, tās uzdevums ir izlīdzināt melodisko līniju, «samierināt» tematisko kodolu ar kulminējošo frāzi, atjaunot izjaukto līdzsvaru. 
Atkārtotā tematiskā grauda un tā turpinājuma loģiskās attiecības nav iespējams pievest pie kopsaucēja, katram piemēram ir savas individuālas īpatnības, ko nosaka tematiskā grauda iedaba. Tā dziesmā «Aiz upītes es uzaugu» (22. piemērs) turpinājums ietver sevī kāpinājumu — melodijas pārnesumu augšējā reģistrā. Otrs struktūras variants AB +AC pilnībā sakrīt ar atkārtotas uzbūves periodu profesionālajā mūzikā, ja tematiskā grauda atkārtojums ir burtisks. 
Tā variēšana (AB + AjC) tomēr ir nacionāli savdabīga. Variēšanas paņēmiens ir tāds pats kā senajā tautasdziesmu slānī — mainās frāzes sākums, bet precīzi saglabāts tās nobeigums. 
Tomēr būtu kļūdaini likt vienlīdzības zīmi starp variēšanu atkārtotas uzbūves periodā un variēšanu senajā slānī. Pirmajā ir vairāk attīstīts variēšanas tips. Tematiskā grauda sākuma intonācijas pārmaiņa ir saistīta ar tiekšanos pēc tesitūras izlīdzināšanas un vienlaikus pēc dinamizēšanas, pastiprināšanas. Raksturīgs piemērs ir dziesma «Āvu, āvu baltas kājas» (l.b piemērs). Variētajā tematiskajā graudā ir sintēzes elementi — tematiskā grauda intonāciju un tā turpinājuma sakausējums vai savienojums. 
Otra teikuma sakuma sintētiskais raksturs sevišķi skaidri izteikts dziesmā «Cekulaina zīle dzieda»1. 
1 Turpinājuma beigu intonācija (4. takts) tiek «sadziedāta», pēc tam brīvi sekvencējas lejup. Dotajā piemērā attīstība dominē pār reprīzēšanos — būtība atkārtojas tikai tematiskā grauda intonācija (2. takts) un tad arī tikai kā intonācija — kopsavilkums, intonācija — secinājums. Par minētās intonācijas rezumējošo raksturu liecina tas, ka aptvertas ir tikai tās kontūras, melodiska loka galējie punkti: divu taktu vietā ir pustakts. 
Retāk sastopams četrfrāžu periods ar otra tematiskā elementa atkārtojumu AB + CB(i). Atkārtojums ir burtisks (l.a piemērs) vai variēts. Pēdējā gadījumā otrās frāzes nobeigums ir noteiktāks nekā sākuma intonācija. 
Lielu, ja ne vadošo vietu latviešu tautasdziesmu klasikā ieņem četrfrāžu periods AB + CD. Tajā, [četrfrāžu periodā] spriežot pēc shēmas, nav atkārtojumu; taču to kompensē plaši sazarota sekvenču sistēma. Bieži dotajā četrfrāžu periodā melodiskās attīstības noteicošais faktors ir funkcionālā harmoniskā domāšana. Harmonija virza melodiju. Šādas harmoniski pārkārtotas melodijas paraugs ir dziesma «Strauja, strauja upe teka». Harmonisko funkciju maiņa notiek katras frāzes ietvaros, neviena no tām nav izturēta vienā harmonijā. 
1 Mēs atļāvāmies pārmetrizēt dziesmu no J. Vītola krājuma, kurā punktētās takts svītras izvietotas tā, ka nav jūtama harmoniskā pulsācija. Ir saprotami iemesli, kas dotajā gadījumā mudināja J. Vītolu atkāpties no takts svītru izvietošanas principa pēc dzejas pusrindām: katras 5/4 takts trešā skaņa ir augstāka nekā iepriekšējā, ar to tā kļūst akcentēta. Visaugstākās īsākās skaņas akcentēšana, papildinot katrā frāzē iepriekšējo, daudz garāko skaņu uzsvarus, palielina melodijas metrisko lokanību, kam ir galvenā nozīme dziesmas interpretācijā. 
Attīstības pavērsiens otrā teikuma četrfrāžu AB +CD struktūras melodijās, tāpat kā arī iepriekš minētajā, balstās uz subdominantes harmoniju. Svarīgi atzīmēt, ka funkcionālā harmoniskā domāšana latviešu tautas muzikālajā daiļradē vispirms skārusi mažora melodijas. Starp minora melodijām harmoniski funkcionāli pakārtotās sastopamas galvenokārt vēlākas izcelsmes dziesmās. Tām nav obligāti jāsatur četras dažādas frāzes (piemēram, populārā karavīru dziesma «Div' dūjiņas gaisā skrēja»). 
Perioda tematisko elementu attiecības 
Lai kādas arī būtu intonācijas, lai kādi arī tajās būtu izteiksmes iedīgļi, šīs intonācijas nepastāv pašas par sevi, bet tikai kopsakarībā. Tās nav iespējams izdalīt no konteksta, jo nozīmi tās iegūst tikai radniecisku, sasaistītu intonāciju kompleksa ietvaros. Vidus intonācijām pašām par sevi var nebūt (un lielākoties arī nav) tās izteiksmības, kas tām raksturīga kontekstā. Sākuma intonācijas šai ziņā ir daudz suverēnākas, tās nosaka sekojošo intonāciju «toni», kaut arī turpinājumā var būt akcentētas dažādas sākuma intonācijas satura puses. 
No kā ir atkarīgs turpinājuma tips? Šis ir pirmais jautājums, kas rodas, mēģinot uztvert muzikālo formu kustībā, izsekot tās procesuālajai jēgai. Te iespējams atbildēt: tas atkarīgs no tematiskā grauda. Bet tāda atbilde, kaut arī pareiza, ir pārāk vispārināta. Daudz vieglāk ir paredzēt, kādam nevajadzētu būt turpinājumam, nekā — kādam tam jābūt. Tā, piemēram, var būt pārliecināts, ka sākuma frāze neatkārtosies, ja tā veidota jau kā atkārtots motīvs vai bravūrīga, fanfārveida frāze, līdzīga tai, ar ko sākas kalpu dziesma «Bandinieka rudzi auga» 
Saistīt melodisko attīstību ar dziesmas poētisko tekstu iespējams tikai, ņemot vērā dziesmas vispārīgo raksturu kā māksliniecisku veselumu. Taču pilnībā skaidrot kādu tematiskā grauda attīstības tipu ar kompozīciju poētisko formu diez vai ir iespējams. Zināms, ka muzikālā forma attīstās pec saviem iekšējiem likumiem. Latviešu klasiskajā zemnieku dziesmā to nosaka kā nacionālās, tā vispār eiropeiskas mākslinieciskās tradīcijas un arī muzikāli estētiskās normas. 
Tematisko elementu attiecības pirmajā teikumā (struktūras AA(1) +BB(1); AA(d + BC; AB + CBi; AB + CD) 
1. Sākuma intonācijas atkārtojums. Atkārtojuma jēga — apstiprinājums, tematiskā grauda pamatrakstura uzsvēršana. Milzīgā formu veidojošā atkārtojumu nozīme latviešu dziesmā ir acīm redzama, par to tika runāts jau agrāk. 2. Sākuma intonācijas tiekšanās uz otru melodisko frāzi kā spilgtāku, svarīgāku un nozīmīgāku; sākuma intonācijas nosegšana ar tās tālāko attīstību vai «sagatavošana» un «darbība». 
3. Sākuma intonācijas apstiprināšana nedaudz pazeminātā tonusā. Otra frāze nostiprina sākuma intonāciju, taču savā attīstībā nesasniedz tās kulmināciju; tā ir vienkāršāka par sākumu, it kā to vienīgi «komentē». 
4. Attīstības pastiprinājums, kas var būt veidots ar bezgalīgi daudziem paņēmieniem: 

a) vairāk vai mazāk precīzas iesākuma frāzes variēšana augšup, tās pēdējās intonācijas sekvencēšana («JūrirT prasa smalku tīklu»); 
b) frāžu harmoniska saķēdēšana (26. piemērs); c) melodiskās kustības pārnesums uz augšējo reģistru, turklāt abām frāzēm nav savstarpējas tematiskas sakarības, ja neskaita skaņu atkārtojumus («Āvu, āvu baltas kājas»); 5. Attīstība turpinājums, grūti atdalāma no tematiskā grauda. Tās [attīstības] saplūšana ar sekojošo melodisko frāzi starp citu tiek sasniegta ar lineāriem līdzekļiem («Maziņš biju, neredzēju») . 6. Attīstības kopsavilkums ar atgriešanos atbalsta punktā. Otrās frāzes melodika var iziet ārpus sākuma intonācijas skaņu apjoma robežām («Ar laiviņu ielaidosi» — 1.a piemērs) vai arī palikt tā ietvaros. 
Teikumu sakumu attiecības 
Kā jau tika atzīmēts, otrs teikums var atkārtot iesākuma frāzi, ja vien tā netiek atkārtota pirmajā teikumā. Pēdējā gadījumā latviešu tautasdziesmu periods, kā jau aizrādīts, pēc savas struktūras ir identisks ar atkārtotas uzbūves periodu profesionālajā mūzikā. Jau iepriekš tika parādīti arī nacionāli savdabīgie variēto atkārtojumu veidi. Pie attīstītiem turpinājuma tipiem salīdzinājumā ar atkārtojumu pieder attīstības pagrieziens, kāpinājums, izplešanās un nobeigums. 
Harmoniski pakārtotā mažora melodikā attīstības pagrieziens izteicas kā aiziešana uz subdominantes sfēru. Kāpinājumam — paplašinājumam parasti pievienojas iesākuma skaņu apjoma paplašināšanās. 
Minora melodikā tā izteiksmes efekts, starp citu, saistīts ar emocijas saasināšanos (1.a piemērs). Ar «nobeigumu» tiek saprasts tāds turpinājuma veids, kādu mēs sastopam bāreņu dziesmā «Maziņš biju, neredzēju». 
Frāžu nobeiguma attiecības 
Daudzās dziesmās teikumu nobeigumi ir līdzīgi vai gandrīz līdzīgi (struktūras AB + CB, AB + Ais). Variējas frāzes sākums, turklāt pārmaiņas ir nelielas — nereti mainās tikai viena divas skaņas. Nobeigumu atkārtojumi atjauno formas līdzsvaru, ko izjaucis attīstības pavērsiens vai otra teikuma dinamizācija. Taču atkārtojumi nav noteicošais teikumu nobeigumu attiecību veids. Sajās attiecībās noteicošais faktors ir kontrasts. Sevišķi tipiski ir jautājumu un atbilžu attiecību nobeigumi. Jautājuma un atbildes iespaidu rada nobeigumos pretstatīto kvintu un toniku atbalsta punkti vai arī atbalsta punkti, kas nobīdīti par vienu toni. Nobeigumi, kuri atrodas viens no otra toņa attālumā, ir harmoniski saistīti: pirmo uztveram kā dominanti, otru kā toniku. Atbilde bieži ir sekvencveidīga. Dažreiz tā [atbilde] satur brīvo apvērsumu (30. piemērs). Minētie paņēmieni, kas darbojas attālumā, līdzīgi arku lokiem piešķir latviešu dziesmu melodikai vienotību un vingrumu. Īpašu vietu ieņem kulminatīvie nobeigumi, kuri parasti iziet ārpus oktāvas skaņu rindas ietvariem (23. piemērs). Kulminācijas parastā vieta, ja melodija paplašinās līdz oktāvai, ir otra teikuma sākums. 
Sintētiskie nobeigumi, kas it kā pārstāv divu tematisko elementu darbības «rezultanti», kā jau agrāk redzējām, tāpat pieskaitāmi pie latviešu klasiskās dziesmas melodijas tipiskajiem nobeigumiem. 
Perioda paplašināšanās rodas, jau burtiski atkārtojot teikumu, kas sevišķi tipiski dzīvespriecīgām, humoristiskām dziesmām, kurās otrais teikums veic piedziedājuma lomu. 
Taču otra teikuma atkārtošanos var izraisīt arī citi apstākļi, kuri apslēpti tekstā. Aplūkosim šādu tekstu: 
Apkārt kalnu gāju, Kalniņā uzkāpu, leraudzīju līgaviņu, Gauži raudājot. 
Nozīmīgākās te ir pēdējās rindas, tajās izteikta galvenā doma, tai pašā laikā pirmajās divās ir aprakstīta tikai darbības vieta. Tādēļ arī nav jābrīnās, ka pēdējās divas rindas dziedājumā atkārtojas. Otrā teikumā atkārtojums var būt variēts, ja pirmajā izvedumā otru teikumu nenoslēdz. Lai periodam piešķirtu pabeigtības iespaidu, mainās nobeigums. 
Vēlīnajā latviešu dziesmu intonatīvajā slānī vietējos apstākļos radās divdaļu forma. Dažreiz tā sastopama deju dziesmās. Tajās divdaļu formas otru daļu veido refrēns, kas parasti papildina galveno domu. 
Daļu kontrasts ievērojami pieaug, mainoties tempam un metram. Taču satura un pirmām kārtām intonatīvā vienotība saglabājas. Kā daļu ievērojama kontrasta un vienlaicīgi intonatīvās vienotības piemēru var minēt līvu dziedamo deju «Cinku, činku, grabu, grab». 
Rets trīsdaļu formas piemērs nedejiskajā mūzikā sastopams šūpļa dziesmā «Aijā, bērniņ, pūpās». 
Šai dziesmā iemiesotais tēls ir sarežģīts, izsmalcināts, formas ziņā tā plašāk izvērsta. Pirmā daļa — periods, kas modulē uz dominanti, otrā daļa — attīstoša tipa vidusdaļa, bet trešā daļa — papildinājums vidusdaļai ar reprīzes elementiem. Latviešu klasisko tautasdziesmu periods tiecas pēc kvadrātiskuma. Stingri kvadrātiski ir četrfrāžu periodi bez atkārtojumiem, četrfrāžu periodi ar vienas vai abu frāžu atkārtojumiem un divfrāžu periodi. 
Kvadrātiskums netiek ievērots tad, ja viena no frāzēm paplašinās un tā rezultātā divas taktis pārvēršas par trim taktīm vai arī mainās metrs melodijas otrā daļā. Nekvadrātiski, protams, ir trīsfrāžu periodi. Latviešu klasiskās tautasdziesmas perioda forma iezīmējas ar_ mērķtiecību, attīstības galēju intensitāti: ikkatra nākamā frāze, kas pati par sevi ir īsa, it kā iezīmē jaunu loģisku darbību. Par frāžu — šo loģisko ķēdes posmu satura attiecībām jau tika runāts. Uzmanību piesaista turpinājuma tipu daudzveidība, to neizsmeļamā dažādība. Katra nākamā frāze, ja vien ta neatkārto iepriekšējo, turpina formas attīstību. Attīstības nepārtrauktība tiek panākta dažādiem līdzekļiem. Pie tiem pieskaitāma arī dažāda veida frāžu pievienošana cita citai: turpinājums no tās pašas skaņas, kā arī blakus skaņas vai frāzes saķēdešana ar savienojošām skaņām. Ja ir intervāli lēcieni, tad parādās citi frāžu saķēdēšanas faktori: atgriešanās pie tās pašas intonācijas, pie tās pašas skaņas un, beidzot, to loģiska saistība, piemēram, skaņkārtisko balstu pretstatījums divās meldijas daļās, kad sevišķi tipiski ir nobeigumu pretstatījumi— ātra pāreja no toniskā balsta uz kvintu un tikpat ātra atgriešanās atpakaļ, ievērojot stingru daļu simetriju. Variantveidīgā attīstība kopumā nav sevišķi raksturīga latviešu klasiskajai zemnieku dziesmai, taču nedaudzajiem esošajiem paraugiem ir liela mākslinieciska nozīme. Formas mērķtiecībai klasisko latviešu dziesmu periodā raksturīga loģiskā procesa intensitāte, bezaizturas attīstība, neaizkavēšanās vienā stāvoklī, vienā līmenī, mijoties īsām, pēc lieluma vienādām frāzēm. Katra no šīm frāzēm — jauns, svarīgs posms loģiskajā ķēdē, taču nelielā «darbības lauka» dēļ pilnīgā un nobeigtā doma pati par sevi nevar plaši izvērsties. Šai rakstā minētie latviešu klasisko tautasdziesmu periodu paraugi ir zīmīgi. Tie ir nelieli, bet tajā pašā laikā augsti attīstīti. 

55 “Latviešu Mūzika” nr. 12 (1977) | Vilis Bendorfs
LATVIEŠU VALODAS PROSODIJAS ĪPATNĪBU IETEKME UZ TAUTASDZIESMU MELODIKU 
Vilis Bendorfs 
Slāvu tautu mūzikas folkloras pētniekus jau ilgi nodarbina jautājums: vai tautasdziesmu melodiskā zīmējuma īpatnībām ir kāds sakars ar runas intonācijām? B. Asafjevs un F. Rubcovs, kuri par to sarakstījuši veselas grāmatas, nonāk pie nepārprotami apstiprinošas atbildes. Turpretī V. Hošovskis uzskata mūzikas valodu par pilnīgi patstāvīgu zīmju sistēmu, kuras pamatā nevar būt runas intonācija. Tā nu nopietna problēma — runa taču ir par tautas muzikālās jaunrades procesa pašu būtību — pagaidām nav atrisināta. Tāpēc gribas cerēt, ka savu skaidrību te varbūt ienesīs latviešu materiāls, īpaši tās dziesmas, kuru izpildīšanu tautā visbiežāk apzīmē ar vārdu teikt, nevis dziedāt. Šeit nav īstā vieta sīkāk apcerēt minēto autoru pētījumus. Tomēr vienu var sacīt droši: nav iespējams ko noteiktāku secināt par runas intonācijas ietekmi uz tautasdziesmu melodiku, ja nav izpētīta pati valodas melodika. Nedrīkst arī pētnieka dzimtās valodas īpatnības attiecināt uz jebkuru citu valodu, jo, kā liecina pēdējo gadu novērojumi, šai ziņā var stipri atšķirties pat ļoti tuvas valodas. Bez tam pagaidām ir pārāk maz ziņu, kādas pazīmes runas melodikā ir fonoloģiski būtiskas (nepieciešamas, lai izteiktais tiktu pareizi uztverts), kādas nebūtiskas (var tā, bet var arī citādi, tas sazināšanos nemaz netraucē). Tas viss apgrūtina problēmas risināšanu — te viegli pārsteigties. 
Bet ir arī valodas, kurās melodijai ir nozīme vārda un pat zilbes robežās. Daudz tādu valodu atrasts Āfrikā un Āzijas dienvidaustrumos. Taču nav nemaz jābrauc tik tālu — mums pieejamas pavisam noteiktas ziņas par «muzikālām» indoeiropiešu valodām un tikpat noteiktas ziņas par šo valodu prosodiļas īpatnību atspoguļošanos vokālajā mūzikā. Te pirmām kārtam jāmin sengrieķu valoda un mūzika. Kā zināms, sengrieķu valodā līdz mūsu ēras 2. vai 3. gadsimtam katra vairākzilbju vārda uzsvērto zilbi izrunāja augstāk nekā neuzsvērtās, pie tam intervāls nedrīkstēja pārsniegt tīro kvintu; garajās zilbēs izšķīra divas intonācijas — kāpjošo un krītošo. XIX gadsimta beigās Delfos tika atrastas divas himnas Apollonam, sacerētas II gadsimtā pirms mūsu ēras. Šo himnu melodiskā zīmējuma izveidē ievērota stingra likumība, kuru vislabāk izteikt negatīvi: uzsvērta zilbe nedrīkst būt zemāka par neuzsvērtajām, kāpjoši intonējams patskanis vai divskanis nedrīkst būt lejupejošs, krītoši intonējams — augšupejošs. Uzsvērta zilbe var atrasties jebkurā taktsdaļā, jo sengrieķu mūzikā nav «stipru» un «vāju» taktsdaļu. Cik šī raksta autoram kā seno valodu nepratējam iespējams spriest, liekas, kaut kas līdzīgs vērojams arī seno indiešu svēto rakstu rečitējumos. Kāds šiem tālajiem piemēriem sakars ar latviešu valodu un tautasdziesmām? Diezgan tiešs. Latviešu valoda ir viena no nedaudzajām indoeiropiešu valodām, kur vēl mūsu dienās šķir īsus un garus patskaņus, dažādas zilbju intonācijas. Tāpēc, tīri teorētiski spriežot, arī latviešu valodai būtu jābūt kaut kādā mērā «muzikālai», kas varētu atspoguļoties tautasdziesmu melodikā. 
Patiesi, latviešu valodā — izņemot latgaliskās izloksnes — muzikālajam elementam ir liela nozīme, tikai ne gluži tāda kā sengrieķu valodā. Lai to labāk saprastu, jāsalīdzina zilbju intonāciju sistēmas dažādās izlokšņu grupās. Gandrīz visos Latvijas novados uz rietumiem no aptuvenas līnijas Daugavpils— Līvāni—Lubāna—Zvārtava vienai no intonācijām (sēlisko izlokšņu kāpjošajai, lejzemnieku stieptajai) būtiska pazīme ir neatslābstošs saspriegums, kas padara skaņas augstumu samērā noturīgu un skaidri sadzirdamu. Šī pazīme pretstata stiepto un kāpjošo intonāciju citām, kuru izruna ir nesaspriegta, ar strauju atslābumu vai balss pārtraukumu. Turpretī latgalisko izlokšņu intonāciju sistēmā šī pati pazīme nav būtiska. Te tiek pretstatītas divas intonācijas, no kurām viena ir lauzta, tātad galvenā prasība, lai otra būtu bez balss pārtraukuma, bet citas pazīmes var izpalikt. Lejzemnieku izloksnēs saspriegti izrunā arī uzsvērtus īsus patskaņus pirms nebalsīga līdzskaņa, pagarinot līdzskani, kamēr latgaliskajām un arī sēliskajām izloksnēm tāda izruna ir sveša. Atšķirībā no sengrieķu valodas latviešu valodā nozīme ir tātad nevis augstuma attiecībām un melodijas virzienam, bet kontrastam starp zilbēm ar maz mainīgu, skaidri sadzirdamu skaņas augstumu un zilbēm bez šīs pazīmes. 
Latgaliskajās izloksnēs tāds kontrasts nav vajadzīgs. Tāpēc lejzemnieku un pa daļai sēliskajās izloksnēs uzsvērtās zilbes atšķiras no neuzsvērtajām arī augstuma ziņā (uzsvērtās parasti ir augstākas, bet ne vienmēr), bet latgaliskajās izloksnēs atšķirība ir niecīgāka un daudz grūtāk uztverama. Kādus elementus latviešu tautasdziesmu melodikā drīkst uzskatīt par ticami saistītiem ar teksta prosodiju? Ar vienu un to pašu melodiju var dziedāt daudzus tekstus; vārdu uzsvaru un zilbju intonāciju izkārtojums katrā pantā būs savādāks. Skaidrs, ka te nevar būt runas par katra teksta īpatnību tiešu atspoguļojumu. Bet ir melodijas, kuras lielākā vai mazākā mērā variējas, tās dziedot ar dažādiem tekstiem; tad jau ir zināms iemesls domāt, ka variantiem var būt kāds sakars ar teksta īpatnībām. Abi melodijas veidošanās principi — variēties un palikt nemainīgai — var lieliski sadzīvot, viens otru netraucējot. Variēšanās var notikt arī tikai dažās taktīs, visbiežāk pirmajās un trešajās. Cik lielā mērā un kādā virzienā parasti variējas lejzemnieku teicamās melodijas, diezgan uzskatāmi rāda šāds E. Melngaiļa pieraksts no Rundāles (FS 1045, 4626): 
Ritmiskā figūra [nošu piemērs] Melngaiļa pierakstos sastopama vairākkārt. Ir zināms pamats to uzskatīt par zilbes intonācijas muzikālu atspoguļojumu, jo visos gadījumos, izņemot vienu, ceturtdaļnotij atbilst stiepti intonēta zilbe: Mūs' māsiņas; Nāčr kūmiņa; Ņem, brālīti; No krūmiņa; Ka saulīti utt. Citi melodiski veidojumi, kam būtu nepārprotams sakars ar noteiktu zilbes intonāciju, vismaz pagaidām nav atrasti un diez vai kādreiz tiks atrasti, ņemot vērā latviešu intonāciju atšķirību no sengrieķu intonācijām. Skaidrāka ir vārda uzsvara ietekme uz melodiju, vismaz viens apstāklis ievērots samērā konsekventi: kur vienzilbes vārdam seko trīszilbju vārds, tur, ja vien melodija tiek variēta, takts otrā skaņa būs augstāka nekā apkārtējās. Kā tas notiek, labi redzams mūsu piemērā, salīdzinot abu pantu trešās, piektās, septītās un devītās taktis. 
Interesanti pavērot šādas variēšanās izplatību Latvijas teritorijā. Vistīrākie paraugi iegūti ap Bausku, arī suitu novadā, Rucavā, mazāk citur. Tālāk uz austrumiem melodijas zīmējuma atkarība no vārda uzsvara vietas jau neskaidrāka. Sēliskajos novados tā vēl jūtama, bet pavisam izzūd Latgalē, atskaitot, protams, tās sēlisko stūri no Aiviekstes līdz Līvāniem. Atceroties iepriekš teikto par muzikālā elementa dažādo īpatsvaru dažādās Latvijas izlokšņu grupās, sīkāki paskaidrojumi, šķiet, nav vajadzīgi. Latgales melodijas vispār variējas ļoti bagātīgi, tomēr te variēšanās pamatā ir kāda pavisam cita nenoskaidrota likumība. 
Vai sacītajam ir kāds sakars ar stabilo, no teksta prosodijas īpatnībām neatkarīgo melodiku? Vai kaut drusku ir iespējams ielūkoties mūsu skaistāko tautas melodiju rašanās noslēpumos? 
Par laimi, musu rīcībā ir daži novērojumi, kuri šo to atļauj secināt. 
Vieni teicēji Rucavas apdziedāšanās melodijas trešajā taktī lieto divus zīmējuma variantus, kā nu kuru reizi vārda uzsvars prasa. Tāda variēšana notiek dziedājumā, kas ieskaņots Latviešu folkloras krātuves izdotajā platē (FS 2002, 29). 
Bet ir citi teicēji, kuri šai taktī ir vispārinājuši vienu vai otru no variantiem un lieto tikai to neatkarīgi no teksta īpatnībām. Tā nu Rucavā pastāv divi stabili, no teksta neatkarīgi melodijas varianti, kuri atšķiras tikai ar trešās takts sākumu. Bez tam šī raksta autors 1969. un 1970. gadā pierakstīja vienas un tās pašas vidzemnieku teicamās melodijas divus atšķirīgus variantus (pirmais no Mālupes, otrais no Taurupes). 
Melodiju otrās puses abos pierakstos ir gandrīz vienādas. Bet pirmajās trīs taktīs atšķirība ir pārsteidzoši līdzīga tai, kāda ir Rucavas melodijas stabilajiem variantiem. Vai tas dod tiesības domāt, ka kādreiz arī vidzemnieku melodijā zīmējuma variēšanās būtu bijusi saistīta ar vārda uzsvara vietu? Pieraksts, kur viens teicējs lietotu abus variantus, pagaidām nav atrasts. 
Tomēr latviešu tautasdziesmu melodikā ir kāda īpatnība, kurai var būt sakars ar šai rakstā apcerēto variēšanu un stabilizēšanos. Kā teicama, tā dziedama tipa melodijās zīmējums [nošu piemērs] sastopams ļoti bieži, tikpat bieži, cik latviešu tautas dzeja dipodija, kurā vienzilbes vārdam seko trīszilbju vārds; pie tam melodiju pirmajās un trešajās taktīs šāds zīmējums gadās biežāk, otrajā retāk, ceturtajās gandrīz nemaz — gluži tāpat kā minētā vārdu kombinācija dzejā. Ticamība, ka pastāv šāda veida sakars starp dzeju un melodiju, Kurzemes un Zemgales dziesmās pārsniedz 99%; Latgales dziesmās — tikai 20%. 
Tālejoši secinājumi šoreiz lai izpaliek — tie var būt tikpat gaišredzīgi, cik maldinoši. Samērā droši var apgalvot vienu: ja zīmējuma [nošu piemērs] biežuma ziņā nav nekādas atšķirības starp teicama un dziedama tipa melodiku (tāds iznākums iegūts pēc apmēram astoņtūkstoš melodiju statistiskas apstrādes), tad tas jau ir kaut kāds norādījums uz ģenētiskiem sakariem starp abiem stiliem. Taču šī [melodikas tipu] radniecība neaprobežojas ar viena elementa biežuma rādītājiem vien. Tagad, kad iznācis sērijas «Latviešu tautas mūzika» gadskārtu ieražu dziesmu krājums Jēkaba Vītoliņa sakārtojumā ar savām vairāk nekā tūkstoš līgotņu melodijām, radusies gandrīz vai unikāla iespēja novērot, kā viena žanra ietvaros, melodiju formai nemainoties, melodiski jau nostabilizējusies teikšana pakāpeniski pāraug dziedāšanā, ļoti seni skaņkārtiski veidojumi — mūsu mažorā un minorā. Tas viss liek atzīt, ka no visprimitīvākās teikšanas, kur ievēroti visi vārdu uzsvari un pa daļai zilbju intonācijas, līdz mūsu skaistākajām, bagātākajām tautasdziesmu melodijām ir vēl neizpētīta, tomēr nepārtraukta attīstība. Šis fakts rāda latviešu tautasdziesmu ne vien māksliniecisko, bet arī zinātnisko nozīmi. 





56 “Latviešu Mūzika” nr. 12 (1977) | Tatjana Kuriševa
MARĢERA ZARIŅA CEĻŠ UZ INSTRUMENTĀLISMU, UN VIŅA MŪZIKAS STILS JAUNĀKAJĀ DAIĻRADES PERIODĀ 
Tatjana Kuriševa 
Marģera Zariņa daiļrades ceļš zināmā mērā ir mīkla pat tiem, kuri nemitīgi seko tā attīstībai. Neviens nevar ar pilnīgu pārliecību pateikt, kurp pavērsīsies komponists ar kārtējo sacerējumu — katru brīdi negaidīta, svaiga ideja var kļūt par izejas punktu vēl kādai jaunai daiļrades līnijai. Tieši šajā apstāklī meklējams M. Zariņa īpašais «jauneklīgums». Tajā izpaužas arī viņa tuvība vienam no XX gadsimta korifejiem — Igoram Stravinskim. 
Sevišķi intensīvu meklējumu un negaidītu pavērsienu laiks M. Zariņa daiļradē iestājās sešdesmito gadu sākumā. Pagājušie desmit gadi iezīmējas ne tikai ar radīto skaņdarbu ārkārtēju daudzveidību žanru izvēles ziņā (operas, oratorijas, instrumentālie koncerti, vokāli instrumentālie un vokālās kamermūzikas cikli, kora un solodziesmas, kinomūzika), bet arī, kas īpaši krīt acīs, ar to zināmu stilistisku raibumu. 
Tomēr arī šis komponista daiļrades periods nav viendabīgs visā tā ritumā. Pirmais etaps demonstrē attīstību plašumā — tieši šajā laikā M. Zariņa mūzika iezīmējas ar īpašu žanriski stilistisku daudzveidību. Turpretī turpmākajos gados — līdz pat šodienai — vērojama komponista meklējumu diapazona sašaurināšanās, it kā vienas centrālās daiļrades līnijas attīstība dziļumā. Kā robežšķirtne te iezīmējas «Concerto grosso» (1968) — skaņdarbs, kas loģiski sagatavots iepriekšējo gadu daiļradē un stilistiski vēl saistīts ar to, bet žanriski jau virzīts uz laika ziņā visjaunāko daiļrades periodu. 
Apskatāmā perioda pirmajai pusei raksturīgs vokālās mūzikas absolūts pārsvars. Šajā laikā M. Zariņš, paliekot viņam tipisko vokālo žanru ietvaros, tos it kā uzspridzina no iekšpuses ar krasu tēlainības un stilistikas pavērsienu. Par šī «jaunā Zariņa» parādīšanos vēstīja darbi, kuri kvalitatīvi atšķīrās no visa līdz tam radītā — cikliski vokālie sacerējumi, kas dzimuši vienā — 1963. gadā: «Četras japāņu miniatūras», «Partita baroka stilā,» «Carmina antica», dziesmas ar Jevgeņija Jevtušenko vārdiem. 
Vokālajiem cikliem sekojošie izvērstie darbi — baletopera «Svētā Maurīcija brīnumdarbi», «Nabagu opera» (1964), oratorija «Mahagoni» (1965) — turpināja šo tēlainības diapazona paplašināšanos «laikā un telpā»: oratorijā klausītājs tiekas ar Āfrikas eksotisko un kolorīto vidi, «Nabagu operā» — ar kapitālistiskās Turcijas šodienu, «Svētā Maurīcija brīnumdarbos» — ar viduslaikiem. 
Bagātinot savu daiļradi ar citādu pasaules uztveri, kas smelta galvenokārt poēzijas un literāru sižetu avotos, komponists tajā pašā laikā krasi paplašina savas mūzikas stilistisko bāzi. Te jāmin gan impresionistiskas izcelsmes paņēmieni, gan baroka un renesanses laikmeta mūzikas stilizācija («Partitā» pat ievesta XIII gadsimta oriģinālmelodija, kuras autors ir Ādams de la Hals), gan neeiropeiskas — afrikāņu, kubiešu, nosacīti arī japāņu — folkloras elementi. No otras puses, komponists plaši izmanto arī tipiski mūsdienīgu skaņu materiālu ar tam raksturīgo ritma un tembra īpašo lomu līdz pat sonoristiskiem efektiem, džeza paņēmieniem un konkrētajai — «trokšņu mūzikai» («Nabagu operā»). Šķiet, nepaliek daudz mūsdienu klausītājam pazīstamu stilistisku slāņu, kurus komponists nebūtu skāris. Pie tam dažādo [mūzikas stila] elementu sakausējums katrreiz veidojas citāds, atšķirīgs. Tādēļ katrs no šī perioda darbiem izrādās interesants un pievilcīgs un katrs — savā veidā. Balstīšanās uz vokālajiem žanriem minēto meklējumu sākuma posmā nav nejaušība. Gan vārds, teksts, gan sižets komponistam nepieciešami kā šo paņēmienu izmantošanas attaisnojums ar mūzikas tēlu, kā motivētas stilizācijas līdzeklis. Atveidojot dažādu vēsturisku laikmetu mūzikas stila elementus, skarot eksotiskus folkloras slāņus, komponists cenšas pēc iespējas spilgtāk pasniegt darbības laika un vietas savdabīgo kolorītu. Daudzveidīgie stilistiskie paņēmieni, kas virzīti uz mākslinieciskas ieceres atklāsmi, nes gan psiholoģisku, gan koloristiski ilustratīvu slodzi. Tieši pēdējai pieder vadošā loma. Krāsainības, kolorīta izcelšana būtiski izmaina instrumentāla pavadījuma funkciju. Ja, piemēram, M. Zariņa agrīnajos,vokālajos ciklos klavieru partijas būtībā bija tikai pavadījums, tad «Četrās japāņu miniatūrās» tā ir ne tikai līdzvērtīga balsij, bet pat noteicošā, valdošā. Klavieru partija, kas šeit tembrāli un harmoniski risināta ļoti interesanti, nes galveno satura slodzi.1 Sekojošajos skaņdarbos šis instrumentālā elementa pārsvars palielinās. Komponistu vairs neapmierina viena instrumenta iespējas, un viņš ieved dažāda sastāva instrumentālus ansambļus, tiecoties pēc krāsu bagātības un kontrastiem daļu starpā. Dziesmās ar Jevtušenko vārdiem izmantots klavieru kvintets, «Partitā baroka stilā» un «Carmina antica» — vēl plašāks kamerorķestrāls sastāvs ar plaši pārstāvētu sitaminstrumentu grupu, «Mahagoni» — sava veida sitaminstrumentu orķestris, kurā ietilpst divdesmit sitaminstrumentu tipu, kā arī kontrabass, arfa, klavieres un čembalo, «Nezinītī» — bērnu instrumentu orķestris. 
No otras puses, arī pašu vokālo žanru ietvaros vērojamas būtiskas pārmaiņas. Kaut arī komponista domāšanas modulācija, kas virzīta uz klasicisma vaibstu atdzimšanu, stilizāciju, notiek viņam tuvākajās — vokālās mūzikas formās, vārds ar savu svarīgāko — jēdzienisko funkciju daudzos sešdesmito gadu darbos iegūst citu uzdevumu. Vokālā partija traktēta vai nu kā īpaša foniska krāsa (specifiski muzikālā un mazsaprotamā vecfranču valoda «Partitā», atsevišķu teksta elementu skandēšana «Mahagoni»), vai kā vispārināts tekstuāli izteikts simbols, kur poētiska skicējuma kopējā ideja ir svarīgāka par katra vārda nozīmes atsegšanu («Japāņu miniatūras»), vai arī kā teksta brīva vokalizācija, kas izriet no mūzikas attīstības loģikas, pilnīgi pakļaujoties mūzikas akcentiem un pavērsieniem, līdzīgi tam, kā tas bijis senajās vokālās polifonijas formās («Mahagoni», Madrigāli korim). Raksturīga šajā ziņā ir arī vokalīžu radīšana vīru korim a cappella. Tās ir dažāda plāna miniatūras bez teksta («Mednieku maršs», «Nakts kuranti», «Vokalīze», «Franksēze»), kas sacerētas kā izvērsti tipiski instrumentāli skaņdarbi un pat kontrastē tembra ziņā (dažādo izpildījuma manieru dēļ). Šajos «instrumentālā plāna» darbos, kuros balsis veido izteiksmīgu daudzbalsīgu mūzikas instrumentu, komponists izmanto runas tembra krāsas — bravūrīgo «la-la-la» «Mednieku maršā», dobjo «bamm-bamm» «Nakts kurantos», dejiski ritmisko «pa-pa-pam» «Franksēzē». Līdzīga pieeja kora sacerējumiem nebūt nav Zariņa pirmais solis šajā virzienā. Ne mazāk interesants (kaut citā plāksnē) bija mēģinājums pārnest kora skaņdarbā brīvās žanriskās variācijas — formu, kas šķiet tīri instrumentāla (Variācijas par partizāņu dziesmas tēmu «Mēs tie ...») . Kā redzams, sešdesmitajos gados sacerēto vokālo skaņdarbu ietvaros notiek Marģera Zariņa muzikālās domāšanas savdabīga «instrumentalizācija». Tā risinās divējādi: no vienas puses, bagātinot instrumentālā pavadījuma paleti ar jaunām krāsām, palielinot instrumentālo partiju mākslinieciskās nozīmes īpatsvaru, no otras puses, pastiprinot instrumentālās, «tīrās mūzikas» elementus pašos vokālajos slāņos. Par šī procesa dabisku noslēgumu un vienlaikus kvalitatīvu pavērsienu komponista daiļradē kļūst tīri instrumentāla skaņdarba «Concerto grosso» rašanās 1968. gadā. Šī skaņdarba robežloma nav apšaubāma. 
Nav nejaušība, ka komponista izvēle apstājas pie koncerta žanra. Pievēršanās instrumentālismam saistīta ar M. Zariņam nebūt ne svešo filozofiskumu, nepieciešamību izteikt mūzikā svarīgus intelektuālus procesus. Koncerts — tā pirmām kārtām ir spēle, — spēle ar pretstatījumu kontrastiem, tembru krāsām, virtuozitāti. Šeit var dabiski izpausties komponista slieksme uz kolorītu — un jau bez vārda vai sižeta palīdzības. Nosaukums «Concerto grosso» tikai nosacīti saista M. Zariņa darbu ar šo svarīgo XVII un XVIII gadsimtu mūzikas žanru. Šī sakarība līdzīga, piemēram, I. Stravinska pazīstamā «Ebony concerto» paralēlēm ar concerto grosso žanru1: abos skaņdarbos vērojama ne tik daudz concerto grosso žanra vaibstu atdzimšana vai stilizācija, cik pietāte pret instrumentālā ansambļa koncertēšanas garu kā tādu. Garāmejot jāpiezīmē, ka M. Zariņa skaņdarbā atsevišķos gadījumos izpaužas arī dažu concerto grosso laikmeta mūzikas momentu stilizācija, kā arī tas, ka viens no šī darba daudzajiem stilistiskajiem komponentiem saskaras ar minēto J. Stravinska džeza koncerta sfēru. 
Apskatāmā sacerējuma ieceri un saturu nevar izprast atrauti no komponista citiem darbiem. Ja žanra un tembra ziņā tas M. Zariņa jaunrades attīstībā it kā piesaka jaunu — «instrumentālo vilni», tad tēlu ziņā nepārprotami noslēdz iepriekšējo periodu. Šī saikne ar tradīciju izpaužas īpašā veidā. M. Zariņš ir skatāmas, redzamas, skatuviski teatrālas domāšanas mākslinieks. Viņu saista ieceres konkrētība, nepieciešamība — īpaši izvērstās formās — pēc teksta vai sižeta atbalsta. Šo īpašību sekas arī bija vokālo un skatuvisko žanru absolūts pārsvars. «Concerto grosso» šī pati mākslinieciskā orientācija realizējas uz citas bāzes: vārda un situācijas konkrētība nomaina materiāla konkrētība un tā īpašs traktējums. Koncerta ieceres pamatā likts apzināts tematisko materiālu stilistisks kontrasts — polistilistika. Komponists pats min sākotnējo ideju: pretstatīt divus tembrus — čembalo un klavieres —, kas pārstāvētu divu laikmetu stilus.1 Daiļrades polistilistiku, kad blakus radās plaša stilistiskā diapazona darbi uz motivētas stilizācijas pamata, nomaina līdzīga parādība nu jau viena sacerējuma ietvaros un bez sižetiskas motivācijas. Daudzveidīgie stilistiskie paņēmieni to mijiedarbībā izrādās tikpat dabiski attīstības un kontrasta līdzekļi, par kādiem var kalpot harmonija, faktūra u. tml. Pie tam kontrasts, kas rodas, ir koncepcijas pamats, tās svarīgākais virzošais faktors. Koncerts kā spēle ar tembriem, krāsām M. Zariņam kļūst pirmām kārtām «spēle ar stiliem». Visdažādākās vēsturiskās izcelsmes tematiskā materiāla bagātība dažkārt rada pārsteidzošus, paradoksālus pretnostatījumus. Šādu kontrastu asuma pakāpe jau tieši tuvojas kolāžas paņēmieniem un tehnikai (šajā gadījumā — pseidokolāžas, jo viss koncerta materiāls ir autonoms). 
Pēc formas koncerts veidots kā tradicionālais trīsdaļīgais cikls. Taču daļu iekšējā uzbūve sakarā ar minētajām īpatnībām ir visai brīva, un to nosaka ne tik daudz materiāla attīstīšanas loģika, cik kaleidoskopiski mainīgu tēlu kontrastējošs pretnostatījums. Šis princips raksturīgs visām daļām, tomēr visiezīmīgāk izpaužas pirmajā. Koncerta pirmā daļa ir savdabīga divdaļīga kompozīcija, kas vispārējās līnijās tuva senajai sonātes formai, kur pirmā daļa ir materiāla ekspozīcija, bet otrā — tā attīstība un reprizejošs noapaļojums. Šeit noslēguma funkciju veic tematiski patstāvīga koda, kas piekļaujas formai pēc kolāžas principa. Tā seko klavieru kadencei šīs divdaļības beigās. Pirmais posms — ekspozīcija — ir stilistiski apzināti nesaderīgu mūzikas materiālu sadursme (arī tas bieži rada kolāžas iespaidu). Šo kontrastu īpaši izceļ tembri — katrai no trim tembra pamatsfērām (čembalo, klavieres, orķestris) iedalīts noteikts, it kā tai vēsturiski un stilistiski atbilstošs tematisma tips. 
Visspecifiskākā ir čembalo tēma, kas ir viena no galvenajām pirmajā daļā. Stila ziņā tā tuva franču klavesīnistiem — caurspīdīgā faktūra ar skaidru melodisko līniju, melismātiskās intonācijas, kaprīzā ritmika, spilgti izteikts dejiskums atgādina rokoko stila galantumu. Kā smalka inkrustācija tā kontrastē spriegākajām, raksturā «mūsdienīgākajām» tēmām — tēliem, ekspozīcijas ietvaros pildot savdabīga refrēna lomu. 
Kā citas atšķirīgas pasaules uztveres muzikāls atveids risināta otra svarīga ekspozīcijas tēma, ko nosacīti var saukt par klavieru galveno tēmu. Ar stūrainību, aso ritmizāciju, akcentu pasvītroto neregularitāti tā stilistiski tuva Prokofjeva un Stravinska asajām, tokātiski groteskajām tēmām. 
Piederību «citiem laikiem» pasvītro gan tembra, gan temporitma pretstats — klavieru tēma izaug no allegro tempā aktīvi pulsējošas akordikas, gan arī skaņkārtiski tonālās īpašības: čembalo tēma ir pasvītroti tonāla (diatonisks e-moll — C-dur melodijā, kaut arī pavadījumā «piepiparots» ar politonālu apvienojumu), bet klavieru tēma balstīta uz divpadsmitskaņu secības, kurā tikai nosacīti var runāt par centru «a», kas atklāj un noslēdz to. 
Trešais būtiskais ekspozīcijas materiāls ir sintētisks attiecībā pret abiem iepriekšējiem, un to var uztvert kā agrāk šķietami netuvināmā apvienojumu. Šī tēma (kuru nosacīti sauksim par menuetu) pirmoreiz skan čembalo partijā un skaidri asociējas ar koncerta stilizēto neoklasicistisko mūzikas plānu. Taču, ja tembrs, metrika un struktūras kvadrātiskums (ar skaidrām kadencēm) rada stilizācijas iespaidu, tad intonatīvajā līnijā te vairāk kopēja ar klavieru tēmu: stūraini lēcieni, divpadsmitskaņu secība sākumā (kaut arī šeit atkal ir balsta skaņa a, kas ļauj runāt par hromatisko tonalitāti a, kura īpaši skaidri parādās kadencēs). 
Šās tēmas raksturā jaušams ironijas elements — it kā pagātnes tīrie, gaišie tēli dīvaini atveidotos greizā spogulī. Un tēmas tālākā variācijveida attīstība tiešām aizvien vairāk maina tās raksturu: parādoties dažādās orķestra grupās, bet beigās asi, griezīgi klavieru partijā, variējoties gan melodiski, gan īpaši harmoniski un tembrāli, tā pārvēršas par vienu no koncerta visspriegākajām, ekspresīvi groteskajām tēmām. Beidzot īpaši jāatzīmē «stilistiski visjaunākais» — sonoristiskais ekspozīcijas materiāls. Koncertu atklāj orķestra grupu neliels fugato (klavieres, otrā vijole un ģitāra, čembalo, pirmā vijole un alti, basi un visa pūtēju grupa), kur katrs instruments, atskaņojis aktīvi aicinošu ritma formulu [] uz vienas skaņas, sastingt uz tās. Tā rodas liels dinamisks kāpums, kuru noslēdz klāstera tipa tembrāls triepiens visā orķestra diapazonā. Čembalo tēma, kura iestājas pēc tam, rada iespaidu, ka saduras ne vien dažādi materiāli un pat ne dažādi idejiski estētiskie plāni» bet dažādas pasaules uztveres (no šejienes arī agrāk minētais kolāžas efekts). Šādi sonoristiski triepieni, skaņu foni pirmajā daļā parādās vairākkārt, pie tam vienreiz līdzīgā momentā komponists izmanto arī skaņu materiāla brīvas organizācijas principu— aleatoriku (1 takts pirms 12 ). Ekspozīcijas atšķirīgais mūzikas materiāls galu galā sakļaujas izvērstā rondoveida formā. Graciozā čembalo tēma pilda refrēna funkciju, kaut arī nepaliek nemainīga, te pārejot tokātveidīgās kustības vispārējās formās, te negaidot — it kā citu tēmu iespaidā — iegūstot mūsdienīga ritmodžeza vaibstus. Pie tam šo tēmu izceļ tieši tai stilistiski viskontrastējošākie elementi — orķestra sonorie skaņu blāķi. Asā, durstīgi skercozā klavieru tēma, ko ietver cits materiāls, veido izvērstu pirmo epizodi, kas pati būvēta kā mazs rondo; otro epizodi veido menuets dinamiska maza variāciju cikla veidā. Šāds mozaīkas tipa ekspozīcijas veidojums negaidīti ietekmē izstrādājumu. Tajā pilnīgi noteicošā ir klavieru tēmas un tās perifērijas motoriskā sfēra. Savukārt senatnīgais stilistiskais slānis, kas saistīts ar čembalo tembru, līdzīgi blakus partijām, reprīzē tiek «pārkrāsots», pakļaujoties centrālajai tēlaini stilistiskajai sfērai. Interesants ir pats šīs transformācijas paņēmiens: ne tematisma pārveidošana, bet tā aizvietošana — čembalo partijā parādās gan materiāls džeza stilā, gan tokātiskas kustības vispārējās formas, bet beigās arī «piedziedājumi» no menueta, kas agrāk skanēja tikai orķestrī un klavieru partijā. Tādējādi šajā izstrādājumā komponists paliek uzticīgs savai stilu spēles koncepcijai: ekspozīcijā stilistiski skaidri diferencētie tembri te piedzīvo sava veida mutāciju, novirzi attiecībā pret stilu. 
Otrā — tradīcijai atbilstošā lēnā daļa pēc satura atkal ir stilu kolāža, kaut arī tā nesatur tik spilgtus un biežus pārsviedienus «laikā», kā tas bija pirmajā daļā. Pirmajai daļai nozīmīgais «mūsdienīgā — klavieru» un «senatnīgā — čembalo» pretstatījums izrādās noteicošais arī šeit, taču tas tiek sniegts vienreiz lielos vilcienos, stilistiski neitrālāka materiāla ietvarā.1 
Koncerta trešajai daļai, kurā saglabāts stilistiskās pārslēgšanās tipa attīstības princips, piemīt cita kontrastējošo pavērsienu un pretstatīto stilistisko sfēru virzība. Cīņa starp «klavierisko» un «čembalisko» beidzas ar pirmā pārliecinošu uzvaru, tā ka finālā «senatnīgi čembaliskais» vairs neatgriežas. Arī šeit izvērstas rondālas kompozīcijas  ietvaros tiek pretstatītas divas stilistiskas sfēras, bet jau citas. Pirmā — aktīva, motoriska — turpina koncerta pirmās daļas klavieru tokātisko tēlu līniju. Otrā — būtībā jauna, pirmajā daļā tikko ieskicēta džeza sfēra, kas šajā gadījumā tuva Dž. Geršvina simfodžeza stilam («Rapsodija blūza stilā», Klavierkoncerts, «Amerikānis Parīzē»). M. Zariņš to pasniedz «pa īstam» — kā vēl vienu mūsu laika muzikālu zīmi. 
XX gadsimta mūziķu interese par džeza slāņiem nav nejauša. Ne tikai Geršvinam, kas izaudzis šajā muzikālajā augsnē, bet arī Eiropas māksliniekiem (Debisī, Mijo, Satī, Stravinskim un daudziem citiem, bet padomju mūzikā R. Sčedrinam, A. Ešpajam, A. Petrovam) džeza elementi bija atsvaidzinošs, atjaunojošs strāvojums. Tie nav jaunums arī M. Zariņam («Partita baroka stilā», «Mahagoni», «Nabagu opera» jeb «Beggars' stori)» un «Svētā Maurīcija brīnumdarbi»). 
Džeza elementu izmantošana ir vēl viens īpašs polistilistikas tips, kas paradoksāli apvieno šajā gadījumā ne «savējo — svešo», ne «tālo — tuvo», bet ne mazāk efektīgi kontrastējošo žanra ziņā «nopietno — vieglo». 
Ja minētajos sacerējumos, kas radīti pirms «Concerto grosso», džeza elementi bija sastopami kā papildu kontrasts, fons, kas veido stilu polifoniju, tad šeit komponists pirmoreiz ieved šo stila slāni kā līdzīgu — atkal pēc pseidokolāžas principa. «Džeza» materiāls veido divus plašus posmus (abas divkāršās formas vidusdaļas), pie tam otrajā no tiem īpaši svarīga loma ir izvērstam klavieru solo blūza stilā, ko pavada čembalo, kas skan ala bandžo, un «ritms» (kontrabasu pizzicato un mazās bundžiņas). Šis jaunais tembrs-tēls papildina skaņdarba jau tā raibo stilistisko galeriju. 
«Concerto grosso» nepārprotami ir eksperimentāls pārejas skaņdarbs. Tematisma rakstura, tembrāli koloristiskās attīstības, stilistisku pavērsienu un modulāciju montāžas tehnikas interesanto detaļu bagātība nekompensē vāji izteikto attīstības līnijas loģiku, kas spētu apvienot harmoniskā kompozīcijā piedāvāto tēlu daudzveidību. Pati par sevi laiku konfrontācijas ideja pēc ieceres ir teatrāla, un to radījis ārpusmuzikālu asociāciju komplekss. Taču tā ir tikai tēze, un bez papildu iedarbības līdzekļiem (vizuālā plāna — skatuves, ekrāna, literāri vārdiskas bāzes) tikai ar tīri muzikālas, uz kontrastiem balstītas attīstības palīdzību nevar radīt stingru pamatu dramaturģiski vienotai lielai instrumentālformai. Nav nejaušība, ka «Concerto grosso» meklējumi netiek tieši turpināti citos darbos; drīzāk otrādi — komponists pārslēdzas citā plāksnē. Pēc «Concerto grosso» komponētie skaņdarbi veido jaunrades periodu, kas ir daudz vienkāršāks un viendabīgāks par iepriekšējo — stilistisku meklējumu un stilu krustošanās vētraino laiku. Pēc «Concerto grosso» greznuma, raibuma un stilistiskās pārblīvētības M. Zariņš sevi nedaudz ierobežo. Nākamie darbi risinās galvenokārt vienā — baroka stilizācijas gultnē. Arī polistilistika saglabā savu nozīmi, kaut arī blakus nostatījumu kontrasti kļūst mazāk eksplozīvi. Šī laika skaņdarbus apvieno ne tik daudz tematisma raksturs, cik (un to gribas īpaši pasvītrot) instrumentālais tembrs, kas tieši asociējas ar baroka laikmetu, — ērģeles. Šī pāreja realizējas gandrīz vienlaikus ar «Concerto grosso» pabeigšanu — tajā pašā 1968. gadā rodas ērģeļu Variācijas par tēmu BACH un «Bilitis dziesmas» mecosoprānam ar ērģelēm. Tiem seko pirmais ērģeļkoncerts «Concerto innocente» (1969), Variācijas (Fantāzija) par J. Poruka tēmu ērģelēm (1971), otrais ērģeļkoncerts «Concerto triptichon» (1972) un beidzot trešais ērģeļkoncerts — «Patētiskais»1. Atsevišķi jāmin tikai viens plašs vokāli skatuvisks sacerējums — «Opera uz laukuma» (1969). Tā neietilpst galvenajā stilistiskajā gultnē, un tādēļ to nepieciešams apskatīt speciāli. Marģera Zariņa interesi par ērģelēm pēdējos gados nevar izskaidrot tikai ar tīri muzikāliem meklējumiem. Viens no ceļiem, kas vedis pie instrumentu valdnieces, bez šaubām, ir skaņrade, stilizācijas zīmogs, kas skāris gandrīz visu, ko komponists radījis sešdesmitajos gados. Bet otram (ne mazāk svarīgam) [daiļrades ceļam] ir citas — vēsturiski biogrāfiskas saknes. Marģers Zariņš — rakstnieks savos literārajos darbos veltī ērģelēm daudz uzmanības.2 Te ir ne tikai bērnības un jaunības atmiņas — tēva un tēvoča Ādama Ores darbības apgaismojums, ne tikai instrumenta — dažādu tembru variantu un balsu apraksts, bet arī mēģinājums literāri atveidot pašu mūziku, skaņdarba tapšanas procesu. Zariņš appoetizē instrumentu, piešķir tam dvēseli; nāk prātā nodaļa no «Saulrietu violetajām ērģelēm», kurā stāstīts par meistaru no Liepājas, kas runājis un strīdējies ar ērģelēm kā ar dzīvu, spēcīgu un nepaklausīgu radību. Šī stāsta liriskajās atkāpēs, kas jau atklāti sniedz komponista izjūtas, visa apkārtējā pasaule dažkārt atsedzas it kā caur ērģeļu skanējuma prizmu — «Ērģeļu skaņas uzvanda tādas ilgas . . .I»1. Dabiski, ka šī M. Zariņa, literāta, kāpinātā interese par ērģelēm iedarbojās arī uz M. Zariņu, komponistu, it kā aicinot praksē pārbaudīt visas instrumenta brīnišķīgās spējas un īpašības.2 
Komponista ērģeļdarbi ir dažādi mūzikas stila ziņā, kaut arī tajos var saskatīt divas vadošās līnijas — te jāmin, no vienas puses, miniatūrformas — Variācijas BACH un par J. Poruka tēmu, no otras, — ērģeļkoncerti. Blakus jāmin miniatūrais vokālais cikls «Bilitis dziesmas». 
«Bilitis dziesmas» ir trīs ārijas senatnīgā garā, kas veido vienotu ciklu. Šis nepretenciozais skaņdarbs ir viens no pašiem sirsnīgākajiem, emocionālākajiem M. Zariņa pēdējā laika sacerējumiem. Šķiet, nomestas dažādās komiskās, ākstīgās, ironiskās, nopietnās maskas, atsedzot liriski romantisko garīgo būtību, kas raksturīga komponistam (kaut arī nereti slēpta jo dziļi). 
Tēlu loka ziņā «Bilitis dziesmas» ir vistuvākās «Partitai baroka stilā». Ārējo līdzību — mecosoprāna dziļo tembru, franču valodu — lielā mērā pastiprina muzikāli intonatīvā tuvība. Kaut arī pavadījums ir nedaudz polifonizēts, šeit dominē melodiskais elements: ērģeļu pavadījums ir drīzāk atturīgs satvars, kas ietver plastiski izteiksmīgas tēmas-melodijas. Šajā apstāklī (līdzīgi «Partitai») izpaužas šī sacerējuma tuvība renesanses laikmeta stilam un pat zināma orientācija antīkās kultūras virzienā. Cikla pamatā ir franču dzejnieka simbolista Pjēra Luisa (1870—1925) dzeja. Bilitis — izdomāta sengrieķu dzejniece, kuras vārdā runā Pjērs Luiss (grāmata tika publicēta kā tulkojums). Paši dzejoļi — antīkās poēzijas stilizācija; tie risināti mīkstos, maigos, jutekliskos toņos. Pjēra Luisa, sava drauga, dzejoļiem pievērsies arī Klods Debisī (trīs Bilitis dziesmas: «Najādu kapenes», «Pāna fleita», «Mati»; 1898). Tādējādi arī poēzijas ziņā M. Zariņš šajā darbā atgriežas pie tēliem, kas bija rosinājuši viņu pirms desmit gadiem («Partita baroka stilā» un «Carmina antica»). 
Cikla trim dziesmām nav nosaukumu. Tās nav saistītas arī sižetiski. Taču mūzikas ziņā cikls nepārprotami ir vienots: malējās daļās ir kopēja tonalitāte h-moll (vidējā — F-dur) un vērojama pat trešās daļas noslēguma tuvība visa cikla sākumam (ierāmējuma elements); kopējs izrādās arī pats melodisko intonāciju loks. Pirmā dziesma «Adagio carizzevole» (maigs adadžo) risināta pārdomu raksturā ar elēģisku nokrāsu. Tās noskaņa tuva «Intradai» — vienai no pašām liriski jūsmīgākajām «Partitas» lappusēm. Līdzīgi izrādās arī atsevišķi pavērsieni — plašie sekstu gājieni, noapaļotā melodiskā kadence ar ieskaņu. 
Otrā dziesma «Allegro moderato c grazioso» ir žanriski dejiska. Trešajai — «Andantino affetamente» — piemīt fināla iezīmes. Arī tajā ir jūtams atsperīgs dejiskums, pie tam melodisko frāžu lakonisms, variētā strofiskā forma piešķir tai stabilu, apstiprinošu raksturu. Dzejas saturs atklājas cikla mūzikā tikai vispārināti. Izvēlētie fragmenti ir liriski pastorālās iekrāsās: jūras un putnu tēli, apkārtējās dabas organiskums kā visuma pilnības personifikācija, gara harmonija saplūsmē ar pasaules harmoniju. Savā mūzikā M. Zariņš atveido pirmām kārtām tieši šo līdzsvarotību, harmoniju un esības prieku. Izteiksmes līdzekļi ir galēji vienkārši un ekonomiski. Līdzīgi «Partitai» te valda pilnīga diatonika, ritma un melodijas plastika — dabiskums un vienkāršība. 
Variācijas par BACH un Variācijas par J. Poruka tēmu pieskaitāmas brīvo variāciju tipam. Otro no minētajiem cikliem autors apzīmē ari par Fantāziju, līdz ar to pasvītrojot kompozīcijas un attīstības brīvību. Pēc būtības līdzīgs fantāzijas elements piemīt arī Variācijām par BACH — šeit sastopami gan plaši improvizatoriski posmi, gan savstarpēji kontrastējošas liriski žanriskas epizodes. Tēma BACH pirmajā ciklā traktēta kā būvmateriāls, kā četru skaņu intonatīvs kodols. Tas tiek transponēts (raksturīgi, ka šī kodola pirmais un pēdējais izklāsts ir pusotru toni augstāk: cis-his-dis-d), pārviests dažādos reģistros, harmoniski pārkrāsots. Uz šī intonatīvā pamata pēc monotematisma principa tiek veidoti skaņdarba kontrastējošie posmi — dramatiskais pirmais, liriski elēģiskais otrais (Andante), graciozi dejiskais trešais (Poco piu mosso), spraigi darbīgais ceturtais (Tempo listenso), kurš pāraug dinamizētā reprīzē — skaņdarba jēdzieniskajā virsotnē. 
Kompozīcija nepārprotami sasaucas ar četrdaļīgā simfoniskā cikla uzbūvi uz monotematiskas bāzes. Tas ir it kā liels variāciju cikls, kas sakļaujas tā sauktajā saliktajā kontrastformā. Savukārt katra daļa veido mazu variāciju ciklu, bet tā ietvaros var runāt ari par lakoniskas galvenās tēmas mikrovariēšanu (jau ostinato tipa). Visu to ietver četru taktu ievada materiāls, kas parādās arī formas pirmā un otrā lielo posmu robežā, piešķirot skaņdarbam rondo vaibstus. 
Komponists parāda neikdienišķu fantāziju un intonatīvās attīstības meistarību, atklājot tematiskajā kodolā ieslēptās negaidītās nianses. Tā, piemēram, tēmas hromatiskās intonācijas, kas sākuma posmā skan spalgi un sausi, sekojošajā romantiskajā Andante iegūst izsmalcinātas melodiskās figurācijas raksturu. 
Kā redzams, M. Zariņš šajā ciklā interesanti izmanto variēšanas principus savienojumā ar citiem attīstības paņēmieniem. Skaņdarbs kopumā ir mantojis gan lielo ērģeļfantāziju raksturu, gan brīvo variāciju iezīmes, gan cikliskas instrumentālformas loģiku. Pie tam tas ir pietiekami organisks un kompakts, kas liecina par tīri instrumentālās domāšanas nostiprināšanos (atšķirībā, piemēram, no Concerto grosso ārišķīgākās, krāšņi teatrālās domāšanas). 
Otrs variāciju cikls —- par J. Poruka dziesmas tēmu radies sakarā ar dzejnieka un mākslas darbinieka 100 gadu jubileju. Arī šis cikls ir diezgan brīvs kompozīcijas ziņā, taču nesatur tik spilgtus kontrastus kā Variācijas par BACH. Tas saistīts ar pašas tēmas mazāku māksliniecisku nozīmīgumu. Šī tēma — tradicionāls korālis klasiskā stilā (tipiskā divdaļīgā formā) — nedod materiālu ne interesantām transformācijām, ne interesantam izstrādājumam. Tomēr M. Zariņš, pārvarot tēmas inertumu, būvē visu ciklu pēc izvērstu posmu-variāciju pretstatījuma principa, sasniedzot zināmu pakāpenisku kāpumu un noapaļojot uzbūvi ar korāļa tēmas atgriešanos beigās. 
Kopumā tomēr Fantāzija ir nozīmīgāka drīzāk ētiskā (godinot lielas radošas personības piemiņu) nekā tieši muzikālā plāksnē. 
Erģeļkoncerti ir apskatāmā daiļrades perioda svarīgākie sacerējumi. levērojami atšķiroties cits no cita, tie katrs savā veidā atspoguļo tās kompozicionālās domāšanas un meklējumu līnijas, kuras M. Zariņam ir raksturīgākās šajā periodā. 
Pirmais ērģeļkoncerts — «Concerto innocente» — ir viens no «instrumentālā perioda» labākajiem darbiem. Sacerējuma rašanās motīvi nav gluži parasti. Nosaukumā ietverta zināma tēlaina jēga: innocente nozīmē nevainīgs, šķīsts, tīrs, naivs, tas ir, atspoguļo to dvēseles stāvokļa loku, kas pirmām kārtām raksturīga bērnības un jaunības bezrūpīgajiem gadiem. Koncerts veltīts komponista tēva — mūziķa, ērģelnieka — piemiņai un iekšēji it kā orientēts uz sen aizgājušu pasauli, kas saglabājusies atmiņā kā kaut kas cildens un nezūdošs. Taja pašā laikā koncerts arī tieši saistīts ar komponista jaunības gadiem, jo tā pamatā ir tematiskais materiāls, kuru M. Zariņš sacerējis 15 gadu vecumā. Marģera Zariņa daiļrades ceļā «Concerto innocente», neraugoties uz tā tapšanas motīviem, turpina vienu no sešdesmito gadu vadošajām līnijām — neoklasisko. Taču nevienā no agrāk radītajiem skaņdarbiem saites ar klasicismu nav bijušas tik konsekventas un atklātas. Ja «Carmina antica», «Mahagoni», «Svētā Maurīcija brīnumdarbi», «Concerto grosso» būtībā ir polistilistiski darbi, kuras senatnīgais ir viena no stilistiskajām krāsām, ja pat «Partitā» stilizācijas gars tiek no iekšpuses uzspridzināts ar džeza elementu ielaušanos, tad «Concerto innocente» praktiski viss gremdēts pagātnes atmosfērā. Un, kā tas raksturīgs stilizācijai, kur autora personība jūtama it kā aiz kadra, tikai pasvītrotā skaidrība, stila klasiskums šeit parāda mūsu laikabiedra roku un organizējošo domu. Starp citu, absolūtas atteikšanās no mūsu laikmeta elpas nav arī šeit — tā jūtama instrumentālajā sastāvā: kamerorķestri komponists papildina ar elektroģitāru un plašu sitaminstrumentu grupu. 
Koncerta mūzikas valodu nosaka agrīnā klasicisma stilizācija. Tā izpaužas gan tematiskā materiāla raksturā — kustības vispārējo formu bagātībā (īpaši ātrajās tēmās), gan faktūrā (pirmām kārtām orķestra — stīgu grupas instrumentācijā), gan skaņkārtiski harmoniskajā veidojumā — sacerējuma skaņu audums ir diatonisks un tradicionāli tonāls. Tradicionāla ir arī cikla uzbūve un daudzi kompozīcijas paņēmieni. 
Pirmā daļa — strauja un lakoniska — rit nepārtrauktā kustībā (sonātes forma bez izstrādājuma): pirmā tēma — darbīga un impulsīva, tokātas raksturā, otrā — līdzsvarotāka un dziedošāka. Tēmas nav līdztiesīgas, galvenā tēma (7. piemērs) ir noteicošā, valdošā, tās intonācijas un ritmiskais spriegums caurstrāvo ne tikai saistījuma partiju, bet kā fons saglabājas arī blakus partijā (8. piemērs), bet pēc tam galīgi nostiprinās daļas kodā. 
Atteikšanās no M. Zariņa, domāšanai tik tipiskā spilgtā, efektīgā kontrasta šeit neliecina tikai par klasicisma stilizāciju ar tam raksturīgo sonātes formas tēmu tuvību un līdzeno atvasināto kontrastu to starpā. Faktiski šajā lielas formas sacerējumā M. Zariņš visvairāk attālinās no vizuālā, skatāmi teatrālā, un tas ļauj runāt par tīri instrumentālās domāšanas loģikas pastiprināšanos. Instrumentālā pieeja parādās arī blakus partijas attīstībā. Tā veidota kā brīvs variāciju cikls ar reprīzes elementu noslēgumā. Šāda izvērsta attīstība blakus partijas ietvaros ne tikai kompensē izstrādājuma trūkumu, bet nosaka arī analoģiskā posma ievērojamu saīsināšanu reprīzē (tikai tēmas saīsināts caurvedums). Variēšanas paņēmieni, kas tik negaidīti izpaudās koncerta pirmajā daļā, vēl vairāk nostiprinās cikla vidējā daļā. Sava tēlainā satura ziņā Andante pensieroso (domīgais andante) aizved no darbīguma un aktivitātes pārdomu sfērā. Šādam pavērsienam lieliski atbilst ostinato variāciju forma, kur regulāri atkārtotā tēma pilda basso ostinato lomu, bet caurviju attīstību, kas bagātina to jaunām detaļām — gan papildinošām, gan kontrastējošām —, uztveram kā domas nepārtrauktu plūdumu. Zariņa pievēršanās seno — ostinato variāciju formai šajā gadījumā liecina drīzāk par laikmetisku tradīciju. Kā zināms, basso ostinato variāciju forma mūsu dienās ir viena no aktuālākajām spriegu intelektuālu procesu izteikšanai (Šostakovičs, Britens, Ščedrins u. c). No otras puses, ērģeļu skaņdarbā ostinato variācijas uztveram kā spilgtu stilistikas retrospektīvas paraugu. Tā veidojas senā un jaunā organiska sintēze. Arī tīri muzikālā ziņā koncerta otrā daļa autoram ir nozīmīga veiksme. Daļas pamatā ir atturīga, tipiska polifona ostinato variāciju tēma, kas intonatīvi un ritmiski individualizēta. Šķietami galēji skopa izteiksmes līdzekļu ziņā, šī tēma rada spēka un stingrības iespaidu. Tā [tēma] veido vienotu vilni — kāpums (ar lejupejošās pustoņa intonācijas interesantu variētu attīstību) = virsotne = kritums — ar loģisku, harmonisku arhitektoniku. 
Koncerta otrā daļa sākotnēji dramaturģiski risinās kā intensīva attīstība no atturīgās koncentrētības (tēmas un pirmās variācijas stingrie unisoni) caur padziļinājumu un iekšēju bagātināšanos (otrās un trešās variācijas polifoniskie vijumi, jaunas krāsas tēmas ērģeļcaurvedumā ceturtajā variācijā), kas pāriet aktīvā kāpumā (piektā variācija, pēc tam spēcīgs sprieguma vilnis sestajā), uz spilgtu, gandrīz himnisku virsotni — kulmināciju (gaiši mažorīgā septītā variācija, kur sākotnēji vienbalsīgā tēma skan korāliski, izgreznojusies akordu tērpā). Viss šis posms ir «sekundāras» — trīsdaļīgas formas pirmā daļa. 
Kvantitatīvā uzkrāšana izraisa kvalitatīvu pavērsienu — pārslēgšanos citā tēlainības sfērā. Parādās jauna viegla, dejiska tēma, it kā gaišu un naivu atmiņu vilnis pārrautu sasprindzinātās pārdomas. Šī vidustēma ir atvasināta no galvenās, un loģiskā plāksnē viss kontrastējošais vidusposms uztverams kā variācijveida attīstības turpinājuma brīvāks etaps. Divas noslēdzošās variācijas ir lielās trīsdaļības reprīze (it kā sākuma neatlaidīgā doma pārtrauktu īso aizmirstības mirkli). Abi šie tēmas caurvedumi (sākumā atturīgs, pat askētisks, tad cildeni gaišs) apstiprina dvēseles harmoniju, ko vēl vairāk izceļ ērģeļu solo pēcvārds. Ja otrā daļā nedaudz jūtama laikmeta konfrontācija, tad fināls, tāpat kā pirmā daļa, absolūti izturēts pagājības intonatīvajā sfērā. Visā daļas ritumā dominē sākuma tēmas raksturs, temps, kustības tips. Šī tēma sastāv no diviem elementiem: motoriskā pirmā un galanti skercozā otrā, kas izpilda piedziedājumapapildinājuma funkciju. Tēmas elementi kā kontrapunkts pavadošajās balsīs ievesti arī vidusdaļā. «Concerto innocente» ir tēlaini, dramaturģiski un stilistiski organisks, vienots skaņdarbs. Un tomēr tas ir strupceļš. Tā atradumi nekļuva un nevarēja kļūt par izejas punktu tālākiem meklējumiem instrumentālisma sfērā. 
Nākošajā sacerējumā — Otrā ērģelkoncertā komponistam bija jāmeklē citi ceļi un citi atbalsta punkti. Jaunā ērģelkoncertā «Concerto triptichon» pamatatšķirības saistītas ar tematisma raksturu, citiem polistilistiska apvienojuma stila avotiem, un no šejienes arī ar citu vispārējo mūzikas tēlaino kolorītu. Zināmā mērā to noteikusi iecere, ideja, kas izsauca koncerta rašanos. Pēc autora vārdiem, tā radīšanu ietekmēja Vita Stvoša slavenais Krakovas triptihs, kuru M. Zariņš redzēja Polijas ceļojuma laikā un kurš it kā mūzikas līdzekļiem atveido agrīnās renesanses meistara naivi dzīvespriecīgas mākslas koptoni. Taču šķiet, ka šeit, kā vienmēr tas ir ar M. Zariņu, vērojama ari atgriezeniska sakarība: ne tikai ārējais stimuls izsauca noteiktu radošu risinājumu, bet arī slieksme pēc citām valodas īpašībām, iespējams, intuitīvi stimulēja tieši šī mākslinieciskā iespaida izvēli par tēlainības pamatu. Līdzīgi «Concerto innocente» arī šajā sacerējumā solo koncertēšanas īpatsvars ir nenozīmīgs — ērģelēm piešķirta patstāvīgas orķestra grupas loma, kas gan pretstatīta, gan apvienota ar stīgām. Arī izklāsta un attīstības raksturs ļauj uztvert šo sacerējumu kā concerto grosso tradīcijās risinātu, taču, dabiski, atkal uz citas muzikāli stilistiskas bāzes. Šajā ziņā apskatāmais koncerts vistuvāks paša M. Zariņa «Concerto grosso», kas pirmām kārtām izpaužas stilistisko plānu plašajā diapazonā — no baroka līdz tautasdziesmu un liriskas romantikas elementiem. Laikmeta elpa šajā gadījumā pārstāvēta tikai ar ritma pamatu, kurā reizumis pēc polistilistikas principiem parādās džeza elementi, bet atsevišķas harmoniskās secības nāk arī no vieglā žanra. Skaņdarba vispārējais kolorīts ir uzsvērti lirisks, dažkārt naivi bezrūpīgs, dažkārt sentimentāls, mūzikas materiāls ar kantilēnas vadošo lomu ir apzināti vienkāršots. Skaņdarbam toni uzdod nedaudz izmainīta poļu tautas melodija, kura kā vadmotīvs vijas cauri visai kompozīcijai. Tās caurvedumi, nekur neatkārtojoties burtiski, veido divus variāciju ciklus pirmajā un otrajā daļā. Bez tam šīs tēmas melodiskās intonācijas un ritmika iespaido arī patstāvīgo materiālu, tādēļ bez pamatā esošās cikliskās formas koncerts atstāj arī liela variāciju cikla iespaidu ar visdažādākajiem variēšanas paņēmieniem un galvenās tēmas modifikācijām. Šādā pieejā atkal daudz kopēja ar «Partitu baroka stilā». «Partita» pēc būtības arī veido divus variāciju lokus: mazo pirmajā daļā, kura arī saucas «Variācijas», un lielo visā ciklā, kur katras daļas tēma izaug no galvenās, sākotnējās tēmas intonatīvā kodola.1 Bet šī galvenā tēma savukārt ir melodija — citāts no Ādama de la Hala daiļrades, tādā kārtā būdama galvenā tālā laikmeta iezīmju lietiskā nesēja. Tuvība «Partitai» ir ne tikai muzikāli kompozicionāla. Abi skaņdarbi saistīti ar vienas pasaulizjūtas iemiesojumu: «Partitas» analīzēs dažādi pētnieki ne vienreiz vien uzsvēruši tās ne tik daudz barokālo, cik renesanses pamatu, kas izteikts gan optimistiski līdzsvarotajā dzīves uztverē un emociju attīstībā, gan galvenās tēmas melodiskajās saknēs, kas attiecas uz XIII gadsimtu (tautiski žanriska rakstura melodijas ir topošās renesanses būtiska intonatīva bāze). Šī saistība, kas drīzāk ir tēlaini estētiskas dabas, mūziku ietekmē tikai netieši. Gan «Partitas» tēma, gan «Concerto triptichon» vadtēma ietver dabiskas liriskas izteiksmes siltumu un nemākslotību. lespējams, ka tieši no tā izriet šo tēmu tuvība vēl vienai, jau M. Zariņa autentiskai melodijai — filmas «Mērnieku laiki» vadtēmai, kas ievada filmu un saistīta ar tās visgaišākajiem kadriem. Visas trīs melodijas, neskatoties uz to rašanās atšķirībām, nes «veco laiku» zīmogu. 
Šo tēmu tuvība neizsauc šaubas, bet gribētos īpaši uzsvērt «Mērnieku laiku» vadtēmas un koncerta melodijas radniecību (skat. pirmās četras taktis), kas apstiprina jau agrāk izteiktu domu: «Concerto triptichon» muzikālās idejas nav jaunu iespaidu radītas, bet šie iespaidi izrādījušies pieskanīgi jau esošām idejām — «Mērnieku laiku» mūzika taču tika sacerēta pirms M. Zariņa ceļojuma uz Poliju, pirms koncerta ieceres dzimšanas. Norādītais «Concerto triptichon» vadtēmas variants (tas skan ērģeļu partijā otrā daļā) nav pirmais, bet pats vienkāršākais un pabeigtākais caurvedums, kas ļauj to uztvert kā pamatu. Koncertā vispār nav neviena melodiski identiska tēmas izklāsta, pie tam runa ir taisni par tēmas variantiem, nevis tās variēšanu. 
Koncerta kompozīcija veidojas no trīs daļām, kurām doti programmatiski nosaukumi no Vita Stvoša triptiha daļu apzīmējumiem: I Ciborium, II Mensa, III Predella. To izkārtojums daļēji atbilst cikla tradicionālajai uzbūvei — dzīvākās, kustīgākās malējās daļas ietver lēno. Taču pirmās daļas iekšējā uzbūve un daļu savstarpējās attiecības piešķir pierastajai formai nedaudz citu jēgu. 
Viss koncerts kopumā izturēts vienā tēlainības gammā, kaut arī balstās uz polistilistikas. Un pati stilu jaukšana šajā skaņdarbā ir mazāk antagonistiska nekā, piemēram, «Concerto grosso». Tomēr visi stilu pārslēgšanās momenti nav pietiekami organiski, atsevišķos brīžos autoru pieviļ gaume un mēra izjūta (īpaši tas attiecas uz visu plašo pirmās daļas noslēguma posmu). Taču pats lielākais trūkums ir tas, ka darbam nav vienotas tēlaini stilistiskās attīstības programmas, kas spētu patstāvīgi organizēt dramaturģisko kopumu. 

Trešais ērģeļkoncerts raibo ērģeļdarbu galeriju papildina ar jaunām detaļām. Tāpat kā abiem iepriekšējiem koncertiem, tā pamatā ir vispārināta programma, kas šajā gadījumā izteikta virsrakstā «Patētiskais koncerts» un veltījumā 30. gadadienai kopš uzvaras pār fašismu. Šo programmu nedaudz izvērš daļu nosaukumi: I. «Uzvaras rīts», II. «Miers», III. «Jaunā dzīve», un tā realizējas līdzsvarota, mierīga rakstura mūzikā bez konfliktiem un sasprindzinātas attīstības. Līdzīgi iepriekšējam koncertam, komponists cenšas apvienot tīri instrumentālu formu un baroka stilizācijas garā (atbilstoši izvēlētajam žanram) izturētas mūzikas autonomu attīstību ar mūsu laika ārējām pazīmēm. Tās pārstāv dziesmas citāts un ritma pastiprināta attīstība. «Concerto patetico» instrumentālais sastāvs atšķiras no iepriekšējiem ērģeļkoncertiem. Tas sacerēts ērģelēm un sitaminstrumentu orķestrim, ko papildina arfa. Sitaminstrumentu ansamblī ietilpst trīsstūris, zvaniņi un zvani, timpāni, mazās un lielās bungas, šķīvji, bongo, tamtams, gongs un pātaga (frusta). Vecā un jaunā sintēzes ideja, kas caurstrāvo lielākā vai mazākā mērā visus M. Zariņa 60.—70. gadu darbus, šeit risināta divos mūzikas tematisma un tembra aspektos. No tembra viedokļa visu izvēlēto instrumentu arsenālu komponists izmanto galvenokārt ar ritma pavadījuma funkciju, pasvītrojot valdošo četrdaļīgo metru un regulāro akcentāciju. Ērģeles spēlē nepārtraukti, atskaitot dažas pirmsikta taktis pirmās daļas ievadā un pusotru takti «aktivitātes ielaušanās» momentā otrā daļā. Atsevišķiem instrumentiem ir arī zināma ilustratīva slodze — pirmām kārtām mazajām bungām, kuru bieži izmantotais tremolo izsauc konkrētas asociācijas ar kara, militāro sfēru. Šajā ziņā to papildina bongo, tamtams, šķīvji. Savukārt arfa un īpaši zvaniņi visbiežāk izmantoti kā tembra papildkrāsa: periodiski dublējot ērģeļu galveno melodisko balsi, tie atbilstoši skaņdarba vispārējai noskaņai paspilgtina dzidri gaišo kolorītu. 
Taču patstāvīgas tembru dramaturģijas, uz ko ļāva cerēt izvēlētais instrumentu sastāvs, skaņdarbam nav. Vienīgais orķestra partijas zināmas individualizācijas elements ievadā (I) un tā radītā orķestra un ērģeļu tembru konfrontācija tālāk netiek attīstīti. Izteiksmības nozīme piešķirta tikai vienlaicīgajam kontrastam: ērģeļu partijai, kurā izklāstīts un attīstīts viss galvenais mūzikas materiāls, un ritma pavadījumam, kas reizēm aktivizējas, reizēm pavisam pazūd. Šo kontrastu dažkārt pastiprina tembra nianses (piemēram, spēle ar slotiņu uz bongo un šķīvjiem, kas pavada ērģeļu korāli otrā daļā), ienesot izteikti polistilistisku nopietnā un nosacīti vieglā žanra pretstatījuma efektu. 
Tematisma ziņā koncerts ir gaužām vienkāršs. Galvenais tematiskais kontrasts ietverts pirmajā daļā. Atbilstoši ērģeļu tembram koncerta galvenais materiāls ir stilizēts tokātiski motorisko ērģeļtēmu garā (pie tam tālākajā attīstībā tā barokālās iezīmes pastiprinās). Ritmiskā aktivitāte un sitaminstrumentu pavadījums padara šo tēmu par koncerta aktīvu darbīgo tēlu galveno nesēju. Tai pretstatīta liriski vēstoša epizode, kas risināta negaidīti un interesanti. Pamatā komponists liek kara laikā populāro Jāņa Ozoliņa masu dziesmas melodiju, tas ir, laikmeta «lietisku detaļu». Taču viņš pasniedz to nevis reālā plāksnē, bet hipertrofēti — kā zināmu muzikālu simbolu. Tēma sākotnēji pilda cantus firmus lomu (augšējā balsī), uz kura fona skan mierīgs kontrapunktisko balsu savijums. Materiālu — baroka stilizācijas un mūsdienu dziesmas — kontrasts ir nivelēts, un to aizstāj daudz organiskākais motorikas un lirikas tēlainais kontrasts. 
Taču attīstības gaitā abi materiāli pakāpeniski tuvinās. Šīs tuvināšanās kulminācija ir izstrādājumā, kurā pirmās tēmas attīstība ieplūst dziesmas — citāta piedziedājuma intonācijas izstrādāšanā. 
Koncerta otrā un trešā daļa tematisma un ta attīstības ziņā atpaliek no pirmās. Abas tās balstītas uz viena materiāla, kas ir maz izteiksmīgs. Pirmajā gadījumā tas [mūzikas materiāls] pasniegts kā korālis, otrajā — iegūst žanriski dejisku, valšveidīgu nokrāsu. Tēmas variācijveida attīstība sevi izsmeļ jau otrajā daļā, tādēļ fināls izrādās kusls, amorfs. Neiespējamība tādējādi noslēgt koncepciju likusi autoram izmantot tīri ārēju paņēmienu — ievest kopējas kodās lomā pirmās daļas aktīvāko tēmu, kas veidotu ietvaru. 
Tāda ērģelkoncertā radīšanas ideja, kurā būtu ietverta laikmetiska tēma, šķiet jau pašos pamatos saistīta ar iespēju izmantot M. Zariņa iemīļoto polistilistisko risinājumu. Taču šoreiz tāda sintēze nav izdevusies. Barokālā un laikmetiskā tematisma pretstatījums sniegts otrā pilnīgā pakļautībā pirmajam (bet tur, kur šī atkarība pazūd, stilistiskā «šuve» ir pārāk jūtama). Tajā pašā laikā ērģeļu un sitaminstrumentu sintēze tembru ziņā palikusi ārēja, neorganiska, dramaturģiski neizstrādāta. Tas pats trūkums, kas bija vērojams otrā ērģelkoncertā — dramaturģiskā plāna trūkums tēlaini stilistiskajā attīstībā —, mazāk interesanta materiāla un tā kompozicionālā risinājuma apstākļos šajā skaņdarbā novedis pie daiļrades neveiksmes. 
Savelkot kopā vērojumus par M. Zariņa jaunāko daiļrades periodu, rodas virkne jautājumu, kuru atbildes varētu pilnīgāk raksturot notiekošo procesu būtību. Pirmais no tiem — kur meklējamas vērojamās evolūcijas saknes un kādas ir tās likumsakarības. 
Viens no cēloņiem slēpjas dabiskā prasībā pēc atjaunināšanās, kas M. Zariņam piemīt lielā mērā. Starp citu, personiskā sarunā viņš ieminējās, ka viņa gaume, mākslinieciskās simpātijas mainoties apmēram pēc katriem desmit gadiem. Taču ir arī cits cēlonis, kas tieši saistīts ar komponista darbību sešdesmito gadu beigās un septiņdesmitajos gados. Muzikālo darbību netieši ietekmējusi aktīvā pievēršanās literatūrai. Sintētiskums, kas raksturīgs daudzām komponista iecerēm un mākslinieciskajiem risinājumiem, novedis pie šķelšanās: ja agrāk daudzi skaņdarbi radušies literāri māksliniecisku iespaidu un ideju veicināti, tad tagad, kā par to izsakās pats autors, viņš grib mūzikā izvairīties no jebkādām saitēm sākotnējā iecerē un vēlākās asociācijās. 
Bet vai tāda sadalīšanās, šķelšanās ir iespējama? Literatūrā M. Zariņš, piemēram, saglabā visciešākās saites ar mūziku. 
Literārās jaunrades galvenais objekts taču ir mūzikas un mūziķu pasaule. Vēl vairāk, dažos literāros darbos komponists cenšas pārtvert arī kompozīcijas principus, kas nāk no mūzikas formas. Nemaz jau nerunājot par to, ka vienkop savijas daudzas citas muzikālo un literāro meklējumu līnijas: interese par pagātnes tēliem un laika paradoksālās pārvirzes, stilizācija un spēle ar stiliem, pat interese par ērģelēm, par ko jau tika runāts. Pievēršanās literatūrai nav mainījusi M. Zariņa dotumu pamatiezīmes — domāšanas sintētiskumu, tieksmi uz kompleksu māksliniecisku iedarbību, teatralitāti —, bet drīzāk gan tās vēl vairāk izcēlusi. Šeit arī acīmredzot sakņojas neiespējamība izrauties «tīrās mūzikas» sfērā, kurp varbūt grib, bet nevar aiziet M. Zariņš — komponists. 
Katrs no apskatāmā perioda lielajiem instrumentālajiem sacerējumiem (četri koncerti) vairāk vai mazāk balstīts uz ārpusmuzikālām asociācijām — lai tā būtu gandrīz teatrāla laiku un stilu konfrontācija «Concerto grosso», vai programmatiskie motīvi ērģeļkoncertos. Taču izvērsts instrumentāls sacerējums izvirza savas patstāvīgas tīri muzikālas attīstības un formas veidošanas principu prasības (kas, piemēram, nav obligātas teātra, kino un dažkārt pat vokāli cikliskas mūzikas darbiem), kuru likumsakarības ļauj analizēt skaņdarbu, arī apejot šo ārpusmuzikālo plānu. Balstoties uz autonoma mūzikas materiāla, komponists visos sacerējumos izmanto stilizāciju, kā arī — kas ir īpaši svarīgi — polistilistiku kā īpašu māksliniecisku principu. Tas izvirza otru jautājumu — kādas ir vienotas, lielas instrumentālformas radīšanas iespējas un rezultāti, strādājot ar metodi, kuru izvēlējies autors? 
Mūzikas materiālu komponists izkārto pirmām kārtām pēc kontrasta principa, pie tam stilu kontrastam ir ne mazāka loma kā citu elementu kontrastam, bet «Concerto grosso» tas pat ir noteicošais. Balstīšanās uz kontrastiem dabiski izriet no polistilistiskās pieejas. 
Taču attīstības plāksnē M. Zariņš kā līdztiesīgus izmanto divus principus — variēšanu un kontrastu. Variēšanas principa milzīgā, pēc būtības vadošā loma, jādomā, izriet no nepieciešamības modificēt, pārtvert citā kvalitātē (gan žanra, gan stila ziņā) sākotnējo mūzikas domu; šī nepieciešamība tikpat tuva polistilistikai kā vispārējai metodei. Atcerēsimies lielos un mazos variāciju ciklus «Concerto grosso» pirmajā daļā, Pirmā ērģelkoncertā pirmās daļas blakus partijā un otrā daļā, Otrā koncerta pirmajās daļās, kā ari tieši ērģeļvariācijās. Būtisks svars variēšanas principam ir arī Trešajā koncertā. Taču, izmantojot variēšanu atsevišķos lielo formu posmos, komponists palīdz uztvert šos posmus kā vienotu veselu, kas kontrastē kaut kam citam. 
Kontrasta princips arī tiek realizēts daudzveidīgi, pie tam nereti pēc saviem īpašiem likumiem, kas nav saistīti ar tradicionālo formu. «Concerto grosso» tas izpaudās rondoveidīgu formu bagātībā cikla pirmajā daļā, kuru noslēdz kontrastējoša koda ar jaunu materiālu; rondoveidīgs ir arī «Concerto grosso» fināls. Monotematisku saliktu kontrastformu veido «Variācijas BACH», šo principu sastapām arī Otrajā ērģelkoncertā. Līdzīgi tam, kā variēšanas princips izriet no tēmas jēdzieniskas pārtveršanas idejas, kas raksturīga polistilistikai, kontrasts atbilst atšķirīgā apvienošanas idejai, kas polistilistikā ir centrālā, noteicošā. Taču polistilistika kā metode ir teatrāla pašā pamatā. Skaņdarbā, kas balstīts uz polistilistikas, bez tīri muzikālās attīstības ir arī cits attīstības plāns, kurš saistīts ar skartajām stilistiskajām līnijām. 
Šajā gadījumā komponists vienlaikus ir arī režisors un dramaturgs: lai klausītājs uztvertu ieceri, svarīgi ir ne tikai tas, kas tiek parādīts, ievests, pretstatīts, bet arī kāda ir šīs «spēles ar stiliem» loģiskā virzība. Un, ja «Concerto innocente», kas izturēts vienā stilistiskā gammā un tāpēc neprasa īpašu «režiju», ir muzikālā ziņā visorganiskākais un vienotākais, ja «Concerto grosso» ar visu savu raibumu un materiāla kaleidoskopiskumu konsekventi risināts kā īpašs instrumentāls «stilu teātris», tad Otrais un Trešais ērģeļkoncerts pārliecina daudz mazāk. Pārliecinošs atsevišķu līniju tvērums negarantē kopuma uztveri tieši tādēļ, ka nav izdevusies abu sacerējumu «režija». 
Un beidzot trešais, ne mazāk svarīgais jautājums, kas rodas, analizējot šos sacerējumus, — kā atrisināta stila un autora individualitātes vienotības problēma? Mūsdienu mūzikas zinātne neatlaidīgi pasvītro stila jēdziena piederību formas kategorijai: «Stilu mūzikā nosaka pēc formas .. pazīmēm, kura pati izriet no satura un kurai piemīt muzikāli tēlaina izteiksmība . . . Stila pazīmes — mūzikas izteiksmes līdzekļi, kas raksturīgs dotajam stilam.»1 — «Stils — tā ir daiļrades meklējumu joma izteiksmes līdzekļu un kompozīcijas tehnikas sfērā, īsāk sakot — visā tajā, ko mēs saucam par daiļrades laboratoriju.» #Q [Lisa Z. KINOMŪZIKAS ESTĒTIKA 1970] 1 
Uz izteiksmes līdzekļu sfēru M. Zariņa jaunākā perioda darbos pirmām kārtām attiecas polistilistika. Tā nosaka visu pārējo — tematisma harmoniskās, melodiskās, ritma īpatnības, faktūras risinājumu u. tml. 
Polistilistikā ir viena no aktuālākajām mūsdienu mūzikas parādībām.2 Nebūdama XX gadsimta atklājums, tik plašu vērienu tā ieguvusi tieši tagad. Viena no tās sākotnējām izpausmēm ir divdesmito gadu neoklasicisms kā polifonijas (galvenokārt baroka stila) elementu izmantošana (Stravinskis, Hindemits). Vēlāk polistilistisko iespaidu avoti nepārtraukti paplašinās, pēc būtības aptverot visu Eiropas mūzikas bagāžu un ne tikai to vien. Tā, piemēram, Lučiāno Berio simfonijā kolāžas kaleidoskops satur mūzikas materiālu no J. S. Baha līdz Č. Aivzam, A. Pērts Otrajā simfonijā un R. Sčedrins «Annā Kareņinā» citē P. Čaikovski, D. Šostakovičs 15. simfonijā — Rosīni un Vāgnera mūzikas materiālu, Stravinskis savā mūzikā pārkausējis milzīgu vairumu dažādu stilu elementu (no tehnikas citēšanas līdz materiāla izmantošanai): te ir vecmeistaru polifonija, Bahs, Pergolēzi, Mocarts, Vēbers, Čaikovskis un daudz kas cits. Ārpuseiropas avoti pārstāvēti galvenokārt ar džeza stila materiālu, kas izmantots kā pseidokolāžas tipa kontrastējošs pretstatījums (kā, piemēram, R. Sčedrina Otrā klavierkoncerta un M. Zariņa «Concerto grosso» finālos) vai džeza elementu tieša ieplūšana skaņu audumā. M. Zariņam šādu saišu ar tā saucamā vieglā žanra elementiem ir īpaši daudz, kas arī attiecināms uz polistilistikas sfēru.3 
Polistilistikas neizmērojami pieaugusī loma mūsdienu mūzikā īpatnēji pauž meklējumu «laikā un telpā» aktīvo paplašināšanos: «Nezin vai iespējams atrast citu tikpat pārliecinošu mūzikas līdzekli «laiku saistības» filozofiskam pamatojumam kā polistilistikā» (A. Šnitkes uzstāšanās SMP kongresā noslēgums). Un tieši tā arī ir M. Zariņa 60.—70. gadu daiļradei raksturīgā tēlaini filozofiskā bāze, kas, starp citu, izrādījusies īpaši uzskatāma viņa literārās darbības dēļ. Blakus filozofiski estētiskajam pamatam M. Zariņa interesei par stilu spēli ir arī tīri profesionāls raksturs. Tas, ko viņš teicis par literatūru: «Jūtu noteiktu dvēseles nepieciešamību pēc regulāras stilizācijas,»1 — vēl lielākā mērā var tikt attiecināts uz mūziku. #Q [Marģeris Zariņš] Pie tam «spēle ar stiliem» dod iespēju realizēt mūzikā komponista domāšanas teatralitāti, tā, piemēram, iemīļoto «tālās pagātnes spēli» M. Zariņš visbiežāk atveido baroka (tembru, intonāciju, faktūras) un džeza (ritma, tembra, harmonijas) elementu vienlaicīgā polistilistiskā apvienojumā. Autora individualitāte polistilistikas izmantošanā izpaužas pirmām kārtām attieksmē pret materiālu: noteiktu stila elementu atlasē, to pretstatījuma principos un tehnikā, kā arī šo kontrastējošo elementu pakļaušanā vienotai dramaturģiskās attīstības loģikai. Jokojot varētu teikt, ka, lai šodien, piemēram, stilizētu M. Zariņa jaunākā daiļrades perioda darbus, vajadzētu radīt kaut ko polistilistisku, kas balstītos uz viņa iemīļotajiem stila slāņiem (pirmkārt, baroks, kā arī romantisms un džezs) un imitētu vistipiskākos to montāžas tehnikas paņēmienus. Šeit arī slēpjas M. Zariņa stila vienotība apskatāmajā periodā. Šajā rakstā aptvertais laika posms ir plaša un nozīmīga daiļrades ceļa neliels etaps, kas daudzējādā ziņā atšķiras no visa iepriekšējā un, var domāt, būs diezgan atšķirīgs no tā, kas vēl sekos nākotnē. Tajā radītais nav līdzvērtīgs mākslinieciskā ziņā. Tomēr skaņdarbu un rašanās apstākļu analīze demonstrē kopēju pamatu, komponista daiļrades muzikāli estētiskās bāzes vienotību, kas ļauj arī šo jaunāko daiļrades periodu uzskatīt par nemitīgas un organiskas radošās attīstības kārtējo etapu. 
1 «Padomju Jaunatne», 1972, 30. janv. 

1 Jlucca 3. 3cTeTiii<a KHHOMV3HKH. M., 1970, c. 347. 
2 Sk. komponista A. Snitkes uzstāšanos «Par polistilistiku mūsdienu mūzika» SMP kongresā. — My3biKajibHbie KyjibTypbi HapoAOß. M., 1972, c. 289. 3 Šī doma vēlāk kļuva par izejas punktu speciālam diplompētījumam par šādas polistilistikas principiem un tehniku latviešu mūzikā 60.—70. gados; šo pētījumu veica M. Aderniece (1975). 

1 MuxauAoe M. O noHHTHH cthjih b My3biKe. — B kh.: Bonpocbi Teopuu h 3CTCTHKH MV3HKH, IV. M., JI, 1965, C. 21. Šajā rakstā stila problēmas apskatītas plaši, minot dažādu autoru uzskatus. 
 

1 KuriševaT. Marģera Zariņa jaunie vokālie cikli. — Gram.: «Latviešu mūzika», [IV] R., 1965. 


1 Skat. minētā izdevuma 11. lpp. 2 Interesanti, ka apmēram šajā pašā laikā M. Zariņš apbraukāja republiku, meklējot lauku baznīcās saglabājušās ērģeles, lai palīdzētu saglabāt šo vērtīgo kultūrvēstures fondu. 

1 Ta pirmatskaņojums notika 1975. g. maijā. 2 Zariņš M. Saulrietu violetās ērģeles. R., 1970. Optimistiska dzīves enciklopēdija. R., 1974. 


1 Daļas kompozīcija ir trīsdaļīga ar reprizitātes elementu kodā: ABCA (reprīze koda). 2 Finālā divkārša trīsdaļīgā forma AB Ai B, A2. 3 Šis ietekmes skartas V. Konenas pētījumā. Sk. Konen B. īIyTH pa3BHTHH aMepHKaHCKoft mv3hkh. M., 1961. 

1 Skat. par to interviju laikraksta «Rīgas Balss» 1969. gada 12. februārī. 
 
1 Par «Ebony concerto» I. Stravinskis rakstīja: «.. es biju iecerējis sarakstīt džeza concerto grosso ar blūzu vidusdaļā.» CrpaßuncKuu H. Jļuajioru. Jī., 1971, c. 209. 

1 Skat. par to šo rindu autores rakstu «Marģera Zariņa jaunie vokālie cikli». Kr.: «Latviešu mūzika», [IV], R., 1965. 


57 “Latviešu Mūzika” nr. 12 (1977) | Jānis Torgāns
KLAVIERKONCERTA ŽANRA SPECIFIKAS JAUTĀJUMI UN LATVIEŠU KLAVIERKONCERTS 
Jānis Torgāns 
Instrumentālā koncerta žanrs, arī klavierkoncerts kā viens no tā raksturīgākajiem un izplatītākajiem veidiem, līdz šim izpētīts mazāk par citiem žanriem. Nav pilnībā atklāta žanra specifika, nav vispārpieņemtas tā dažādu veidu un tipu klasifikācijas, mūzikas dramaturģijas īpatnību skaidrojuma, īpaši tas attiecas uz XX gadsimtu, kad koncerta žanrs pastāv visdažādākajos paveidos (koncerts orķestrim, solokoncerts, simfonija koncerts u. c), attīstās un pārveidojas mijiedarbībā ar citiem žanriem, bet pati mūzikas žanra problēma kļūst par patstāvīgu mūzikas zinātnes nozari. Taču minētie jautājumi būtiski skar arī koncerta vēsturi, tā likumību pakāpenisku veidošanos no XVII gadsimta sākot. Šī raksta mērķis — sniegt priekšstatu par klavierkoncerta žanra raksturīgākajām iezīmēm, plašāk izmantojot XIX gadsimta mūzikas materiālu, jo tieši šajā laikā minētais žanrs pārdzīvo strauju uzplaukumu, bet XIX gadsimta vidū izveidojušies koncerta tipi un struktūras ir pamats visai tālākajai koncerta attīstībai, sava veida «modeļu darbnīca», kurā sev piemēroto meklē un atrod sekojošo laikmetu skaņraži. Raksta noslēguma posms veltīts latviešu klavierkoncerta attīstības jautājumiem. 
XIX gadsimta sākumā mūzikas praksē bija nostiprinājies tā saucamais Vīnes (klasiskais) koncerts, kas apkopoja šī žanra iepriekšējo attīstību. Tieši šajā laikā nostiprinājās noteiktas žanra likumsakarības, tā daļu uzbūves un savstarpējo attiecību vispārējās shēmas. Vīnes koncerts ir trīsdaļīgs cikls, kura daļas savstarpēji kontrastē — pirmām kārtām tempu ziņā: ātra, lēna, ātra. Pirmā daļa veidota pēc sonātes formas shēmas. Raksturīga šīs formas 
īpatnība koncerta žanrā ir tā saucamā dubultekspozīcija (nejaukt ar ekspozīcijas atkārtošanu!). Tematisko materiālu sākotnēji izklāsta orķestris, pēc tam solists orķestra pavadījumā. Tēmas, kas pazīstamas no pirmās ekspozīcijas, otrā ekspozīcijā tiek variētas. Visraksturīgākais paņēmiens ir to [tēmu] ietērpšana caurspīdīgā, greznā skaņu rakstā ar bagātu melodisko figurāciju. Tādējādi dubultekspozīcija veicina orķestra un solista partiju pretstatījumu, ļauj parādīt tēmas dažādā skaņkārtiski tonālā un tembrāli fakturālā izklāstā. Tieši šis pretstatījuma paņēmiens ir žanra primārā pazīme — koncertēšanas princips, un dubultekspozīcija tādēļ ir svarīgs žanra specifikas atklāšanas līdzeklis. 
Otra svarīga koncerta pirmās daļas iezīme ir kadence — koncerta žanram specifiska solista partijas izvērsta epizode, kurā solists demonstrē savu improvizatora prasmi: gan gaumi un māksliniecisko fantāziju, gan spēles prasmi šī vārda šaurākā nozīmē — tehnisko gatavību, pianistiskās meistarības daudzveidību. Kadencei raksturīgais virtuozais tvēriens (nereti arī spožums un bravūra) ir koncertžanra sekundāra pazīme — koncertiskuma princips, «žanra īpašība, ko rada spoža, krāsaina, virtuozi reprezentatīva instrumentālisma specifiskais raksturs». #Q [Raaben L. Sovetskij instrumentalnij koncert 1967] 2 
Dažkārt otrās ekspozīcijas sākumu ievada īsa solista partijas iespēle (Eingang3), piemēram, Mocarta koncertā C-dur K-503., Bēthovena Trešajā koncertā. Tai ir zināma līdzība ar kadenci, taču iespēle ir apjomā nelielāka un nav tieši saistīta ar tematisko materiālu. Tā ir it kā solista ievingrināšanās, iesildīšanās pirms izvērsta dialoga ar orķestri. Šajā ziņā arī iespēlei ir liela nozīme koncertēšanas principa izpausmē un skaidrojuma sportiskā pieskaņa ir gluži vietā. Dubultekspozīcija, kadence un iespēle pārstāv žanra raksturīgākos principus koncerta pirmajā daļā. Arī pārējās daļās ir zināmas likumsakarības gan tipiskas tēlainības un formas, gan tematisma izkārtojuma ziņā. Otrā — lēnā daļa parasti ir dziedoša, plūstoša, tās melodika bieži sakņojas vokālajā mūzikā. Otrās daļas uzbūvē tipiskākā ir saliktā trīsdaļīgā forma, retāk sastopamas variācijas. Pamattēmu parasti izklāsta viens no koncertējošajiem izpildītājiem — solists vai orķestris —, tādējādi arī šeit saglabāts dialoga paņēmiens. Noslēdzošā ātrā daļa — fināls — parasti veidota tautiski žanriskā raksturā, un to caurvij rotaļas vai dejas kustība. Visizplatītākā fināla uzbūve ir rondo sonātes forma, kuras konkrētais risinājums dažkārt ir stipri individualizēts, pārkārtojot tēmu parasto secību vai arī ievedot epizodisku tēmu. Fināla tēmu vienmēr pirmoreiz izklāsta solists, bet pēc tam to pārņem orķestris. Arī pirmās epizodes (blakus partijas) tēma parasti uzticēta solistam, bet centrālajā epizodē pieaug orķestra loma. Fināla dramaturģijā nozīmīgs ir pēkšņuma efekts. Krasi dinamiski kontrasti, orķestra un solista partiju daudzveidīga sasaukšanās, viltus reprīze un tās izlabojums, kustības bremzēšana pirms kodas un tās kāpinājums nobeigumā — visi šie paņēmieni (kopā vai atsevišķi) piešķir fināliem jautras spēles raksturu, zināma teatrālisma vaibstus, tikpat spēcīgi kā pirmajā daļā paužot koncertēšanas ideju. Starp citu, koncerts vienmēr noslēdzas mažorā. Tas acīmredzot saistīts ar jau minēto koncertiskuma principu, kura realizācija finālā iegūst, ja tā varētu teikt, svētku raksturu. 
Tādas ir Vīnes koncerta vispārīgākās iezīmes. Īpaši spilgti tās iemiesotas Mocarta daiļradē — viņa koncerti kļuva par sava veida māksliniecisko etalonu šajā žanrā. Šis pats paraugs kalpojis arī Bēthovenam, taču tendence individualizēt katru simfonisku koncepciju radījusi viņa koncertos daudzas atkāpes no aprakstītā pamattipa. To galvenā jēga — koncerta simfonizācija. Bēthovens koncertos ienes savu simfoniju idejas, tēmas, tēlus — heroismu un dramatismu, konfliktus un spriegumu. Koncerta piesātināšana ar dramatismu ir pati spilgtākā Bēthovena koncertu iezīme, kas ietekmē arī koncertēšanas principu — tulii-solo dialogs Bēthovena darbos pauž ne tikai kontrastu, bet arī konfliktu. Romantisma laikmets ienes būtiskas izmaiņas instrumentālo žanru hierarhijā, kuru līdz tam vainagoja simfonija un sonāte. Simfonijas un sonātes īpatsvars iezīmējas ar krītošu tendenci, kurpretī komponistu interese par koncerta žanru ir noturīga un pat kāpjoša, bet mūzikas praksē solokoncerts pārdzīvo jo strauju uzplaukumu. 
Romantiskais koncerts ir sava veida kompromiss starp kamermūziku, no kuras nāk tā intimitāte, tēlu detalizācija, atskaņotājs indivīds, un simfoniju, kas dod koncertam vispārinātību, tēlu panorāmu, kopskatu, atskaņotāju kolektīvu. Koncerta žanrs kļuvis elastīgāks; ar savu kamerplānu tas [koncertžanrs] tuvinās vienam no romantisma estētikas pamatprincipiem — smalkam, detalizētam liriski psiholoģiskās sfēras atveidojumam, tajā pašā laikā saglabājot monumentāla simfoniska žanra vaibstus: nozīmīgas koncepcijas, darbīgumu un dramatismu, orķestra tehniskās iespējas — plašu reģistru un dinamikas diapazonu, tembrālo daudzkrāsainību u. tml. 
Šāda koncerta darbības zonas paplašināšanās, bez šaubām, veicināja šī žanra uzplaukumu romantisma laikmetā. Protams, koncerts nespēja aizstāt ne Šūberta Nepabeigto, ne Berlioza Fantastisko, ne Lista h-moll sonāti. Taču Vēbera, Šopēna, Mendelsona, Šūmaņa, Lista, Brāmsa un citu komponistu daiļradē koncerts top par svarīgu romantiskās dzīves uztveres un estētikas principu paudēju, kas kvalitatīvi ir minēto autoru citu žanru labāko darbu līmenī. Kvantitatīvi koncerts ne tikai tuvojas simfonijai un sonātei, bet dažkārt gūst pat pārsvaru pār tiem. 
Literatūrā koncertžanra vēsture XIX gadsimta pirmajā pusē parasti tiek raksturota kā divu līniju attīstība. Viena no tām saistīta ar Mocarta, resp., Vīnes koncerta, tiešo tradīciju, otra — ar Bēthovena koncertu, tas ir, žanra simfonizācijas tendenci. Šis priekšstats atspoguļo žanra vispārīgo vēsturisko perspektīvu, taču bez precizējumiem un paskaidrojumiem noved pie vienkāršotiem secinājumiem. Dažādi autori pārņem un attīsta dažādas Mocarta un Bēthovena darbos iezīmētās tendences un konkrētus kompozicionāli stilistiskus paņēmienus, tādēļ romantiskais koncerts kopumā ietver daudzveidīgus savstarpējos sakarus un aktīvu žanra principu mijiedarbību. Visu vadošo komponistu jaunradē notiek dažādu koncertžanra elementu atlase un pilnveidošana, bet XIX gadsimta pirmās puses kopaina mūs interesējošajā novadā ir samērā sarežģīta. Tas jāņem vērā, apskatot dažādus konkrētus žanra traktējuma modeļus kādā no specifiskajiem pavērsieniem: koncertēšanas principa, skaņdarba struktūras, klavieru un orķestra stila un citos rakursos. Apskatīsim minētos jautājumus atsevišķi. Koncertēšanas princips izpaužas divējādi: 1) kā tematisma sadalījums starp orķestri un solistu, nosacīti runājot, horizontālē, tas ir, tutti un solo epizodu mija, un 2) kā solista un orķestra partiju akustiski tembrālās attiecības (nosacīti — pa vertikāli). Taču pēc būtības šie jautājumi ir pakļauti abu partiju attiecībām plašākā nozīmē: kas ir vadošais, kāds ir pretstatījuma raksturs, kādas ir šo atšķirīgo atskaņotāju funkcijas satura atklāsmē? Daudzi komponisti romantiķi apzināti strādāja pie šo problēmu risināšanas. [atskaņotāju funkcijas satura atklāsmē] Raksturīgi, piemēram, ir R. Šūmaņa vārdi: «Mums pacietīgi jāsagaida ģēnijs, kurš jaunā veidā spīdoši parādītu, kā saistīt klavieres un orķestri, lai klavieru valdnieks varētu atklāt savu instrumenta un savas meistarības bagātības, bet orķestrim būtu uzticēts daudz vairāk nekā skatītāja loma un tas mākslinieciski bagātinātu kopspēli ar savām daudzveidīgajām īpašībām.» #Q [Roberts Šūmanis] 1 
Jau minētais koncerta kompromisa stāvoklis starp simfoniju un kamermūziku ietekmē arī žanra pamatprincipu — koncertēšanu, «saskaņoto sacensību». Solo un tutti pretstatījums iegūst jaunas nianses: tas vairs nav tikai solista un orķestra «personificētas gribas» dialogs (tāds, piemēram, bija solo un tutti pretstats Bēthovena Ceturtā koncerta II daļā vai plaši pazīstamā solo un tutti divcīņa Piektā koncerta I daļas izstrādājumā), bet arī paša komponista iekšējs dialogs, kas atklāj viņa personības dažādas puses. Šī atšķirība īpaši jaušama kādas tēmas orķestrālā un solista izklāsta salīdzinājumā (Šūmaņa Klavierkoncerta I d. galvenā partija, Mendelsona Vijoļkoncerta pamattēmas, Lista Pirmā koncerta lēnā epizode u. c). Bez šaubām, kaut kas līdzīgs bija vērojams arī klasiskajā (Vīnes) koncertā, taču romantiskajā koncertā tematisma individualizācija ir sasniegusi tādu līmeni, ka tēmas konkrētais reģistrāli tembrālais ietērps ienes būtiskas korektīvas tās emocionālajā izteiksmē, nereti akcentējot tieši šo vispārinātības, objektīvā skatījuma un intimitātes, subjektīvās nokrāsas pretstatu. 
Romantiskā monoloģiskā simfonisma2 veidošanās ietekmē izklāsta dialoģiskums iegūst nevis pretstatošu, bet papildinošu raksturu. 
Solista un orķestra partiju ciešāka mijiedarbība — solo un tutti attiecību vadošā tendence — izsauca svarīgas izmaiņas koncertžanra specifiskajos principos un pazīmēs. Viena no galvenajām jaunajām iezīmēm — izvairīšanās no plašu solo un tutti posmu pretstata — galu galā noveda pie atteikšanās no dubultekspozīcijas cikla pirmajā daļā. Šo reformu realizēja Mendelsons savā Pirmajā koncertā (1831) un konsekventi izmantoja šādu pieeju arī savos pārējos koncertos. Sakarā ar atteikšanos no dubultekspozīcijas izvirzās ievada jautājums. Līdz tam ievads koncertā nebija sastopams, jo orķestra ekspozīcija zināmā mērā pildīja tieši ievada funkciju. Tagad, jaunajos apstākļos, ievads tiek tverts kā orķestra ekspozīcijas un solista iespēles pārpalikums, relikts. Tas ir īss un parasti sākas ar orķestra iestāšanos (kā pirmā ekspozīcija). Solista partija (līdzīgi iespēlei) visbiežāk ir virtuoza, krāšņa, ar brīvas improvizācijas raksturu (sevišķi Mendelsonam). Šūmanim ievads jau ieguvis patstāvīgu tematisku nozīmi, un tā materiālam ir svarīga loma visas daļas dramaturģijā. Kopumā ievadā aktīvi un tieši izpaužas sacensības moments. Tādējādi jaunais struktūras elements pārņem žanra specifikas ziņā īpaši svarīgu funkciju — īstenot koncertēšanas un arī koncertiskuma principus. lespējams, ka šādā «skanošā vinjetē» atdzīvināti dažu seno žanru ievadu principi — tādi kā svinīgās fanfaras pirms svētku izrādes sākuma (Intrada). Šajā aspektā interesanti, ka arī turpmāk koncerta ievads nereti izteic aktīvu tonusu, pacilātu, enerģisku, dažkārt arī svinīgu noskaņu (Čaikovskis, Grīgs, Rahmaņinovs, Prokofjevs u. c). Nākamais svarīgais jautājums — kadences traktējums. Galvenā tendence šajā ziņā — atskaņotāja improvizācijas ierobežošana, kas pirmoreiz spilgti iezīmējas Bēthovena daiļradē (Piektais koncerts). Šī tendence gadsimta vidū daudzos gadījumos noved pie atteikšanās no solista kadences vispār — pēdējā nav paredzēta ne Mendelsona, ne Šopēna, ne Litolfa, ne Lista koncertos. Taču visai bieži reprīzes noslēgumā — kadences parastajā vietā — izveidots samērā izvērsts pirmsikts uz dominantes basa un šajā posmā solista partija satur tehniski virtuozus elementus, iezīmējas ar kāpinātu faktūras aktivitāti, kas raksturīga tieši kadencei (ātras pasāžas, arpēdžijas pa visu klaviatūru, kadencei tradicionālais noslēguma trilleris u. tml.). Tādējādi šis posms iegūst reducētas kadences nozīmi. Tās atšķirība no tipiskas improvizatoriskas kadences ir gan kvantitatīva — reducēta kadence ir īsāka —, gan kvalitatīva — tajā nav jēdzieniskas apstājas momenta, kas ir tipiska kadences pazīme, nav pasvītrots arī brīvi improvizatoriskais izklāsta veids. Dažos gadījumos (Šopēns, Lists) vērojama visas klavieru partijas piesātināšana ar improvizatoriska izklāsta elementiem (metroritma brīvība, ornamentālas pasāžas, izvairīšanās no skaidrām periodiskām uzbūvēm u. c.). Tas ļauj runāt par izkliedētu kadenci, kadences elementu izkaisīšanu dažādās atsevišķās vietās. īpaši raksturīgi tas ir Listam, kura koncertos šādu izkliedētu kadenci veido atsevišķas improvizācijas saliņas, kas arī apzīmētas Cadenza, kopā ar nelielām, it kā improvizētām pasāžām — sava veida izrakstītām fermātām. 
Taču savu nozīmi saglabā arī kadence — tematisks rezumējums. Pēc savas dramaturģiskās funkcijas tā ir jēdzieniska apstāja, pārdomu moments, iegremdēšanās noteiktā tematisma sfērā. Muzikālais laiks te rit citā atskaites sistēmā, kamēr pamatsistēmā tas ir apstājies. Tas piešķir šādai kadencei īpašu raksturu — tās aktīvais tonuss, kuru bieži vien rada pasvītroti izstrādājošs izklāsts, tajā pašā laikā tieši neiekļaujas kopējā dramaturģijas līnijā, vienotā kāpinājumā. Gribētos tematisma izklāsta veidu šajā gadījumā salīdzināt ar kustības raksturu ārpus zemes pievilkšanas spēka iedarbības, tātad arī īpašos, nosacītos apstākļos. Spilgts šādas kadences paraugs ir Šūmaņa Klavierkoncertā. Tieši kadences improvizatoriskais raksturs, kas nedaudz atgādina baroka laikmeta ērģeļu improvizāciju, te ir noteicošais tēlainības un dramaturģijas faktors. Šāda asociācija acīmredzot nav nejauša — harmoniskais risinājums (pēkšņs pavērsiens uz II zemās pakāpes B-dur dominanti, kas traktēta enharmoniski) šeit atgādina inganno paņēmienu fūgas noslēgumā. Līdzīgs vispārējais raksturs ir Mendelsona Vijoļkoncerta kadencei, kura apvieno virtuozu spozmi un improvizatorisku brīvību (intonatīvais materiāls it kā tiek izpētīts zem lupas, pārbaudīts dažādās permutācijās). Šī kadence pelna ievērību tādēļ, ka tā pirmoreiz koncertžanra vēsturē ievietota nevis reprīzes noslēgumā, pirms kodas, bet gan izstrādājuma beigās1 un nenoslēdzas ar tradicionālo trilleri, — tā pāriet harmoniskā figurācijā, kas tieši ievada reprīzi. Kopumā ievadā un kadencē saglabātas improvizācijas iezīmes kā svarīgs koncertžanra specifikas rādītājs, taču uzticību tradīcijas burtam (solista improvizācija tiešā nozīmē) nomainījusi uzticība tās garam (improvizatorisks mūzikas materiāla izklāsta veids). 
Jaunie vaibsti žanra traktējumā un koncertēšanas principa izpausmē auga un veidojās līdztekus izmaiņām koncerta struktūrā, cikla uzbūvē. Gadsimta vidū bija izstrādāti trīs galvenie koncerta kopējās struktūras modeļi — apzīmēsim tos par klasisko trīsdaļīgo («koncerta»), klasisko četrdaļīgo («simfonisko») un romantisko ciklu — četrdaļīgā viendaļība («monocikls»). To dažādību XIX gadsimta pirmajā pusē varētu vēl precizēt, izvirzot šādu klasifikāciju: trīsdaļīgs cikls ar noslēgtām, patstāvīgām daļām (Vēbers, Šopēns), trīsdaļīgs cikls, ko atskaņo bez pārtraukuma (Bēthovens, Šūmanis — otrā un trešā daļa, Mendelsons, Mošeless — visas daļas), četrdaļīgs cikls ar noslēgtām, patstāvīgām daļām (Litolfs), četrdaļīgs cikls, ko atskaņo bez pārtraukuma (Mošeless), četrdaļīgā viendaļība (Lists). Noteicošie tomēr paliek trīs sākotnēji norādītie struktūras tipi, kuru atšķirīgā pazīme ir daļu skaits (trīsdaļība, četrdaļība, viendaļība). Šīs pazīmes šķietami formālais raksturs patiesībā ir cieši saistīts gan ar cikla vispārējo koncepciju, gan ar katras daļas raksturu. Un nav nekāds brīnums, ka koncerta žanra simfonizācijas tendence saistīta arī ar pievēršanos četrdaļīgajam simfonijas ciklam (Litolfs, Brāmss, Prokofjevs, Šostakovičs), kurš ietver četrus klasiskos «redzespunktus uz pasauli» #Q [Livanova T. MUZIKALNAJA DRAMATURGIJA BAHA 1948] 1: dramatisko centru, lirisko centru, atslogojošu intermeco un rezultējošu finālu. #Q [Livanova T. MUZIKALNAJA DRAMATURGIJA BAHA 1948]  Šāds pamatplānojums kā noturīga norma ir pietiekami plaši aplūkots literatūrā un ir vispārpazīstams. Turpretī trīsdaļīgā cikla likumsakarības mūzikas zinātnē izpētītas daudz mazāk. Šā virziena kapitāldarbā — citētajā T. Ļivanovas grāmatā — galvenā vērība pievērsta četrdaļīgajam simfoniskajam ciklam; trīsdaļīgais cikls apskatīts tikai garāmejot, bet periodā pēc Baha koncerta žanrs vispār netiek skarts. Tomēr T. Ļivanovas novērojumi par Baha koncerta raksturīgiem vaibstiem ir visai auglīgi, apskatot koncertžanru kā tādu: trīsdaļīgā koncertā «kontrasti it kā reducēti līdz minimumam (smaguma centrs — liriskais centrs — kompensējošs fināls)», «kontrastē daļas ar pašām spēcīgākajām un neapstrīdamākajām funkcijām». #Q [Livanova T. MUZIKALNAJA DRAMATURGIJA BAHA 1948]  2 Daļu secībā viena tipa tempu kontrasts izmantots tikai vienreiz: pirmoreiz no ātra uz lēnu, otrreiz — otrādi, bet paši kontrasti ir spilgti un tieši, veidoti freskas manierē, dekoratīvā izteiksmīgā triepienā. Acīmredzot minētās īpašības, kas palīdz atklāt žanra specifiku, no otras puses, ir šīs specifikas diktētas. Arī trīsdaļīgā cikla salīdzinoši mazākais apjoms, tā daļu attieksmju vienkāršība, kopējā izkārtojuma skaidrība, pārskatāmība palīdz radīt to īpašo pacilātību un enerģisko tonusu (Vīnes koncertā nereti — svētku noskaņu), kas parasti piemīt koncertam atšķirībā no četrdaļīgā simfoniskā cikla. 
Trīsdaļīga cikla koncepcija, ja ar to saprotam cikla vispārējo dramaturģisko ieceri, salīdzinājumā ar četrdaļīgo simfonisko ir tiešāka, klajāka, tās dramaturģiskā atspere atsegtāka. Šajā ziņā koncerta cikla koncepcija ir šaurāka par simfoniju, tai nav pēdējai piemītošās daudzpakāpju attīstības, daļu savstarpējo saišu daudzveidīgā rakstura. Šis apstāklis ir specifisks koncerta žanram, vismaz klasiskajam, un kā tāds nevar būt ne pozitīvs, ne negatīvs, tas ir, nevar kalpot par mākslinieciskās vērtības kritēriju. Ir taču pilnīgi skaidrs, ka arī trīsdaļīga cikla ietvaros var atklāt ļoti nozīmīgu idejisku ieceri, pie tam ievērojamā konkrēto risinājumu amplitūdā. Šādos gadījumos cikla koncepcijas relatīvā šaurība parasti apvienojas ar īpaši intensīvu attīstību, ar dramatiskās darbības koncentrēšanu, jo no cikla atmests tieši atslodzes posms, intermeco daļa. Šo tēzi var labi ilustrēt Bēthovena koncerti (arī klavieru sonātes, īpaši tās, kas radītas daiļrades centrālajā periodā). Tādēļ cikla koncepcijas šaurība jāsaprot kā šaura specializācija noteiktā dramaturģijas sfērā, apzināti izvēlēts satura atklāsmes rakurss. Tieši tādēļ blakus jau minētajiem simfonizētā četrdaļīgā cikla paraugiem līdz pat mūsu dienām saglabā savas tiesības koncerta trīsdaļīgais cikls (Grīgs, Sen-Sanss, Čaikovskis, Ravēls, Rahmaņinovs, Prokofjevs, Šostakovičs, Kabaļevskis, Hačaturjans u. c). Tajā pašā laikā arī šo ciklu nozīmīgi ietekmējusi žanra simfonizācija, kuras pamatievirze ir koncerta žanra tuvināšana simfonijai pēc būtības, abu šo žanru adekvātums satura nozīmības ziņā. 
Vienlaikus ar cikla veidojuma dažādošanos vērojamas izmaiņas arī atsevišķu daļu, to funkciju un attiecību traktējumā — tiesa, bez tādiem asiem kvalitatīviem lēcieniem kā četrdaļīgā cikla ienākšana koncertā. Kopumā vadošo vietu saglabā pirmā daļa, taču iezīmējas «smaguma centra» pārvietošanās uz otro un trešo daļu, kas nereti sakausētas vienkop, un pat uz finālu — noslēdzošo daļu. Pēdējais attiecas pirmām kārtām uz Lista koncertiem, kuros noslēguma posms, kas pilda monocikla fināla funkciju, ir pacilāts, enerģisks, spēka un vēriena piesātināts. Lista fināls apstiprina skaņdarba pamattēzi, sniedzot sākotnēji liriskās tēmas heroiskā, pat maršveidīgā tvērumā. Arī šis paņēmiens izrādīsies noturīgs zināmam koncerta strāvojumam: Grīga, Čaikovska, Rahmaņinova koncertos, piemēram, fināla koda parasti sniedz lirisko blakuspartijas tēmu himniski varenā plūdumā, spožā un vērienīgā skanējumā. Mēģināsim precizēt cikla daļu funkcijas, iezīmējot arī zināmas to tālākās attīstības tendences. Pirmā daļa tātad patur dramatiskā centra lomu, tā piesātināta ar kontrastējošiem tēliem un strauju, mērķtiecīgu attīstību. Bez tam svarīgi, ka šajā daļā joprojām konsekventi un tieši izpaužas žanra specifika. Tas attiecas gan uz atsevišķiem elementiem (ievads, kadence, solo-tutti pretstats), gan uz daļas kopējo aktīvo tonusu. Taču pirmās daļas traktējumā tomēr saskatāmas divas dažādas tendences. Pirmā no tām — heroizācija (Litolfs, Lists), kas saistīta ar vērienīgumu, spēku, fanfarveida intonāciju un maršveidīguma iezīmēšanu. Otra tendence — lirizācija (Šopēns, Šūmanis, Mendelsons), lirisko tēlu izvirzīšana centrālajā vietā, kaut arī pats lirikas raksturs ne vienmēr ir mierīgs un izlīdzināts. Visai raksturīga pirmajai daļai tomēr ir liriski elēģisku noskaņu sfēra, dziesmveida tematisms. Raksturīga ir arī zināma tempa palēnināšanās. Acīmredzot tieši šis apstāklis bija svarīgs arguments skerco ievešanai. Skerco bija nepieciešams kā papildu kontrasts, kas ar savu straujo kustību, īpatnējo motorisko ostinējumu saasina blakus esošo daļu pretstatus. Skerco traktējumā ari vērojamas divas pieejas — rotaļīgs skerco ar zināmu mendelsoniskās fantastiskās skercozitātes atblāzmu (Lists — Pirmais koncerts, Litolfs — Trešais koncerts) un dramatiski spriegs skerco (Litolfs — Ceturtais koncerts, «Scherzo diaboligue»). Lēnā daļa joprojām patur liriskā centra nozīmi. Taču arī šeit lirikas raksturs mainījies — tā kļuvusi smalkāka, subjektīvāka, lielāku nozīmi ieguvusi psiholoģiska detalizācija. Psiholoģiskā faktora nozīmes pieaugums saistāms ar žanrisko elementu ietekmes mazināšanos otrajā daļā. Gadsimta vidū šī daļa iegūst liriskas grēksūdzes raksturu, dažkārt emocionāli visai sakāpinātu (Lists); citos gadījumos akcentētas kamerstila iezīmes, izcelti psiholoģiski smalki izstrādāti intīmas lirikas tēli (Šūmanis — «Intermeco»). Finālā vistiešāk saglabājas klasiskās tradīcijas iedibinātie vaibsti; tajā dominē galvenokārt dejas izcelsmes žanriskums. Tiesa, jau minēta maršveidība Lista finālos, kas arī šajā daļā ienes heroiski dramatisko elementu. Taču kopumā noteicošais paliek «spēles princips», kas jo veiksmīgi sakausēts ar solotutti koncertējošo izklāstu. Samērā bieži jūtami arī sadzīves mūzikā smelto pirmtēlu tiešie žanriskie avoti (polonēze Mendelsona Otrajā koncertā, tarantella Vēbera Otrajā koncertā, mazurka Sopēna Otrajā, krakovjaks — viņa Pirmajā koncertā u. c). Tādējādi fināls paliek «viskoncertiskākā» daļa un tam raksturīgs dramatisko kolīziju atrisinājums gaišā, svinīgi pacilātā izteiksmē. 

Daļu izkārtojumam tipiskais kontrasta princips iezīmējas ar kāpjošu saasinājumu: katras daļas tālākā individualizācija noved pie tā, ka kopējais satvars veidojas no spilgti kontrastējošām daļām. No šejienes arī izaug koncerta cikla dinamisms, tā potenciālais «nemiers» pat visai līdzsvarotas koncepcijas gadījumos. Ja simfonijas koncepcija tiek atklāta gludāk, pakāpeniskāk, tad koncertā — it kā zigzagveidā, ar asāk iezīmētām kontūrām un stūriem. 
Blakus koncertu tematismam klavieru un orķestra stils ir tie novadi, kuros visspilgtāk izpaužas autora individualitāte, un tādēļ, meklējot šeit kādas vispārējas tendences, ir jābūt visai piesardzīgiem. Tādēļ aprobežosimies tikai ar vispārīgiem vērojumiem. Starp tiem būtu jāmin «lielās klavieru tehnikas» lomas pakāpenisks pieaugums. Šī akordu-oktāvu tehnika ieņem redzamu vietu Šūmaņa koncertā (kadence, fināls), bet jo īpaši Litolfa un Lista koncertos. Acīmredzot šāds tehnikas tips visveiksmīgāk apvieno abus žanra pamatstrāvojumus — koncertisko un simfonisko elementu. Un, lai cik daudzveidīgi pianistiskie paņēmieni sastopami, piemēram, Lista koncertos, to seju nosaka tieši bagāts lielās tehnikas izmantojums, kas jo cieši saistīts ar šo koncertu oratoriski patētisko, pat plakātisko izteiksmi. Orķestra līdzekļu izmantošanā vērojamas divas pretējas pieejas: soloinstrumentu specifiskā kolorīta izcelšana, to tembrālās savdabības pasvītrošana, no vienas puses (Lists), un orientācija uz jauktām krāsām, tutti mikstūrām (Šopēns, Šūmanis), no otras puses. Kopumā tomēr jāsaka, ka orķestra stils koncertžanra ietvaros periodā pēc Bēthovena pārdzīvojis daudz mazāk nozīmīgu evolūciju nekā klavieru stils (izņemot varbūt Listu). Jādomā, ka bez komponistu individuālajiem rokrakstiem un mākslinieciskajām simpātijām te sava nozīme ir arī zināmai «virtuozo koncertu» inercei, kura tika pārvarēta tikai pakāpeniski, ilgākā laika posmā. Viss līdz šim apskatītais materiāls attiecas galvenokārt uz XIX gadsimta pirmo pusi, reizumis ieskicējot tālāku perspektīvu kāda atsevišķa elementa vai paņēmiena izmantošanā. Minētais periods savā straujajā attīstībā no Vīnes koncerta līdz Listam, Brāmsam un Čaikovskim (ja minam tikai visnozīmīgākos vārdus) radījis praktiski visu koncertžanra līdzekļu arsenālu, kas nosacījis tā tālāko virzību. Būtu vienkāršoti un nepareizi domāt, ka tālākajā attīstībā vairs nebūtu notikuši būtiski atklājumi, taču saknes jebkuram no vēlāko laiku koncertiem meklējamas šeit — koncerta lielo pārvērtību laikā. Gan koncertēšanas un koncertiskuma principus, gan cikla un tā daļu dažāda traktējuma modeļus, gan atsevišķus žanra signālelementus (dubultekspozīciju, kadenci, iespēli, ievadu) kaut kādā veidā pārtver klavierkoncerta tālākā vēsture. Un, reducējot šo vēsturi, kā to nereti mēdz darīt, uz diviem pamattipiem — koncertisko un simfonisko koncertu —, jāatceras iezīmīgā nianšu daudzveidība, ko katrā konkrētā darbā ienes kāda elementa līdzdalība vai trūkums. Brāmsa Otrais koncerts, piemēram, ir četrdaļīgs simfonisks cikls, tādēļ žanra specifikas saglabāšanai komponists izmanto gan kadenci (daļas sākumā), gan dubultekspozīciju, gan izteikti koncertējošu finālu. Rahmaņinova Otrajā koncertā nav ne dubultekspozīcijas, ne kadences, galvenā partija ne reizi (!) nav uzticēta solistam, bet toties ir tādas koncerta pazīmes kā spilgts koncertiskums, klavieru faktūras bagātība un nozīmība, trīsdaļīgs cikls ar spilgtiem tēlu, tempu un tonāliem kontrastiem, koncertam tipiskā fināla himniskā koda utt. Prokofjeva Pirmais koncerts ar visu tā kraso novatorismu (īsta revolūcija žanra vēsturē!) gan struktūras vispārējos principos, gan solista un orķestra attiecību traktējumā, koncertiskuma izpausmes veidā atsauc atmiņā Lista Pirmo koncertu. Piemēru skaitu varētu ievērojami palielināt, jo katrā nozīmīgā darbā dzīvo un elpo tās tradīcijas, kas kristalizētas un spodrinātas pagājušā gadsimta pirmās puses koncertos. Acīmredzot tās pauž koncerta žanram svarīgo, būtisko, nepārejošo, tādēļ svarīgi šīs tradīcijas apzināt un pētīt. 
Latviešu mūzikas vēsturē klavierkoncerta attīstība ieņem samērā pieticīgu vietu. Tomēr šā žanra nozīmīgākie paraugi L. Garūtas, J. Ivanova, Jāņa Mediņa, J. Ķepīša, A. Žilinska un citu komponistu daiļradē liecina par klavierkoncerta dzīvīgumu. Interesanti, ka viens no pirmajiem simfoniskajiem darbiem latviešu mūzikā vispār ir tieši koncertžanra sacerējums — A. Jurjāna «Concerto elegiaco» čellam (1880). Šis koncerts rāda, ka autors labi izpratis žanra īpatnības un darbu veidojis atbilstoši tajā laikā izplatītākajam viendaļīgā koncerta modelim (formāli — sonātes alegro ar epizodi izstrādājuma vietā). Zīmīga ir latviešu tautasdziesmas melodijas ietveršana koncertā — šim precedentam būs atbalss ne vienreiz vien. 
Pirmie latviešu klavierkoncerti parādās mūsu gadsimta trīsdesmitajos gados. To autori — Jānis Mediņš (1934), J. Ķepītis (1936), M. Zariņš (1936). Nozīmīgākais no šiem darbiem ir Jāņa Mediņa Klavierkoncerts cis-moll. Tas ir trīsdaļīgs cikls, kura žanrisko specifiku vienlīdz spilgti atklāj gan koncertēšanas, gan koncertiskuma principi. No žanra traktējuma viedokļa tas tuvs nosacītai Šūmaņa, Grīga un Rahmaņinova līnijai, taču iedzīvināts, protams, individualizētā mūzikas valodā, kas pirmām kārtām attiecas uz tematisma raksturu. Koncerta tonusu nosaka liriskās krāsas, ko bagātina episki un pastorāli tēli. 
Pirmā daļa sākas ar klavieru solo — īsu, koncentrētu, smagnējos unisonos marķētu frāzi. Šai frāzei ir ievada nozīme, bet tā nav ievads introdukcija, kā, piemēram, Čaikovska Pirmajā klavierkoncertā, bet ievads moto — līdzīgi Grīga Klavierkoncertam vai Rahmaņinova Otrajam klavierkoncertam: lakonisks, tematiski spilgts materiāls, kas norāda skaņdarba emocionālo gultni. levada frāzei tūlīt pieslēdzas orķestris, sniedzot fonu galvenās partijas plašam izklāstam. Tā gaitā pieaug orķestra partijas loma, un kulminācijas zonā iezīmējas solo-tutti nozīmīgs pretstatījums, kas galvenās partijas episki stāstošo noskaņu pavērš dramatiskā skatījumā. Arī tālākajā risinājumā koncertējošā solo-tutti dialoga aktivizācija saistīta tieši ar dramatisma kāpinājumu. Mierīgākas attīstības posmos, kā, piemēram, blakuspartijā, orķestra un klavieru pretstatījums turpretī ir tušēts, aizplīvurots: blakuspartijas dziedošo tēmu sākotnēji atskaņo orķestris, tad to pārņem klavieres orķestra pavadījumā, izvēršot plaši un niansēti. Izstrādājuma dinamika savukārt saistīta arī ar izklāsta dialoģizāciju, orķestra solotembru sasaukšanos, atsevišķu tematisku elementu izdalīšanu no kopējā skanējuma. Aktīvi izstrādājuma gaitā piedalās arī klavieres, taču tā kulminācija veidota kā nozīmīgs, spēkpilns blakus partijas caurvedums orķestrī. Neapšaubāmi, ka šo risinājumu noteikuši ne tikai tembrāli apsvērumi (blakus partijai vispār ir orķestrāls raksturs), bet arī koncertēšanas principa prasības: pēc šāda tutti posma daudz iespaidīgāk iezīmējas sekojošā solista kadence. Kadencē dažādos pārveidojumos plaši parādās galvenās partijas tematisms un ievada materiāls, kas piešķir šim posmam skaudrumu un nopietnību. No kompozicionālā viedokļa kadence cieši iekausēta kopējā dramaturģijas līnijā. Īpaši skaidri tas izpaužas kadences noslēgumā, kas ne tikai tieši sagatavo reprīzes noskaņu un tonalitāti, bet «ievelk» sevī arī solo vijoles frāzi. Viss sekojošais daļas posms balstīts uz galvenās partijas materiāla, kas beigās izskan plašā visa orķestra priekšnesumā uz klavieru akordu fona. Klavieru faktūras tips — akordu izkārtojums pakāpeniski visos reģistros, no zemā sākot — te ir spilgti koncertisks: klavieru partijai nav tematiskas nozīmes, bet klavieres vienlaikus nav arī orķestra instruments, kolorīta nesējs orķestra ietvaros. Otrās daļas tēma — sapņaina, piesātināta, pat tvīksmīga — risināta smalkos orķestra tembros: sākumā surdinētu čellu un kontrabasu oktāvu unisons, tad angļu raga solo uz atturīga fona, ko atdzīvina lēna klavieru arpēdžija noktirnes raksturā. Otrs galvenās tēmas izklāsts sniegts klavieru partijā uz ņirboša orķestra akordu fona. Tajā [orķestra akordu fonā] pamatlīniju papildina izteiksmīga, graciozi vijīga piebalss. Vidusposmā vadošās sākotnēji atkal ir klavieres — trauslā, unisonos dublētā tēma pāraug plašā, uzsvērti brīvā kadencē fantāzijā, kurā, tāpat kā visā daļā, galvenais izteiksmes līdzeklis ir tembrālais un harmoniskais kolorīts. Arī tālākajā gaitā klavieru partija reizēm izplūst nelielās improvizatoriskās solokadencēs, kas mijas ar bagātīgi kolorētām orķestra frāzēm. Fināla straujā, dinamiskā kustība, tā spraigi darbīgais gars atklājas daudzveidīgi izkārtotā solo-tutti pretstatā. Jau pašā sākumā tēmu-tēzi vairākkārt «apstrīd» virtuoza, foniskas nozīmes klavieru pasāža, līdz abas partijas it kā atrod kopīgu valodu. Tematisma drusku stūrainais, tautiski žanriskais raksturs veicina dažādu orķestra grupu un soloinstrumentu sasauksmi, ko izteiksmīgi bagātina klavieru pretspēle. Arī lēnākajā, atturīgākajā centrālajā epizodē saglabāts koncertēšanas principa sacensības aspekts, kaut arī mērenākā, atturīgākā izpausmē. Fināls noslēdzas ar īpaši dzīvu kodu (starp citu, tas ir viens no retajiem noslēgumiem minora skaņkārtā). Klavieru un orķestra partiju līdztiesība, to cieša sakausēšana piešķir Jāņa Mediņa Klavierkoncertam simfonizēta koncerta vaibstus. Virtuozais un improvizatoriskais elements tajā pašā laikā garantē žanra īpatnību saglabāšanu. Šie faktori veiksmīgi līdzsvaroti, pakļauti konkrētiem tēlainības un dramaturģijas uzdevumiem, tādēļ šis koncerts uzskatāms par latviešu klavierkoncerta attīstības pamatu. J. Ķepīša Pirmam klavierkoncertam (1936) raksturīga ir romantiska trauksme, jauneklīga jūsma, krāšņs un saistošs tembrālais ietērps (gan klavieru partija, gan orķestris). J. Ķepītis koncerta žanram pievērsies vairākkārt — viņš sacerējis arī Arfas koncertu (1938), Mežraga koncertu (1940), Čella koncertu (1952) , Vijoļkoncertu (1953/1960) un Otro klavierkoncertu (1953) . Acīmredzot šis žanrs tādā romantiskā tvērumā, kādā tas pārstāvēts komponista daiļradē, labi atbilst autora dotumiem, viņa mūzikā dominējošajai liriski žanriskajai ievirzei. 
M. Zariņa Klavierkoncerts (1936) diemžēl gājis bojā. No šī žanra tradīciju viedokļa latviešu mūzikā ievērību pelna latviešu tautasdziesmu melodiju izmantojums. Starp citu, tautas tēma (poļu) izmantota arī M. Zariņa «Concerto triptichon» (Otrais ērģeļkoncerts, 1970). Koncerta žanram tieši nav pieskaitāma, taču pēc vispārējiem principiem tam tuva ir P. Barisona «Latvju rapsodija» klavierēm un simfoniskam orķestrim (1945). Tajā [kavierkoncertā] atbalsojas daži viendaļīgā koncerta uzbūves principi, kaut arī šī skaņdarba veidojums ir daudz brīvāks — vesela virkne tautas melodiju pakļautas virtuozi krāšņai apdarei un atbilstoši autora iecerei neveido tipizētu struktūras shēmu. Arī vēlāk radušies vairāki darbi soloinstrumentam ar orķestri, kuru dramaturģijas pamatā gan ir koncertēšanas princips, bet kuri veidoti pēc gluži citiem uzbūves modeļiem. Tādi ir, piemēram, J. Ķepīša simfoniskā svīta klavierēm un orķestrim «Zvejnieku ciemā» (1965) vai N. Grīnfelda «Kapričo klavierēm un stīgu orķestrim» (1968). Arvīda Žilinska Klavierkoncerts (1945) savukārt veidots, stingri ievērojot žanra likumsakarības, pasvītrojot koncertiskumu gan klavieru partijas izklāstā, gan tutti posmos. Tēlainības ziņā skaņdarbs pārstāv lirikas sfēru, kuru reizumis bagātina episki, dramatiski un žanriski momenti. Koncerta cikls ir trīsdaļīgs: pirmā daļa ir darbīga, kustīga, kontrastiem bagāta, otrā veidota barkarolas noskaņā, trešā — spirgts, straujš fināls. Cikla dramaturģija nav spraiga, jo nav spilgtu pretmetu koncerta tēlos un noskaņās. Autora uzmanība galvenokārt pievērsta efektīvam katras tēmas izklāstam un to dažādiem variantiem, kas izceļas ar pianistiski pateicīgu faktūru, dod iespēju demonstrēt klavieru tehnikas daudzveidību. Jau pašā sākumā, nelielajā ievadā, jautājoši noteiktām orķestra frāzēm pretstatītas pērļainas klavieru pasāžas, kurām nav tematiska uzdevuma, bet gan tīri foniska nozīme. Arī tālākajā izklāstā skaidri diferencētas orķestra un solista partiju lomas — viens no šiem izpildītājiem parasti ir noteicošais, vadošais, otram tobrīd tikai pavadījuma vai sava veida ornamenta nozīme. Kopumā koncerts pilnībā veidots pēc romantiskā koncerta modeļa — tādā pavērsienā, kā to traktēja Mendelsons, Sen-Sanss, Rubinšteins un citi —, vairāk akcentējot tipisko, mazāk — individuālo. Piecdesmitajos gados komponisti vairākkārt pievērsušies dažādiem koncertžanra sacerējumiem. Virkni koncertu komponējis Jēkabs Mediņš: Vijolkoncerts (1951), Ērģeļkoncerts (1954), Trompetes koncerts (1954), Čella koncerts (1955), Alta koncerts (1958). 
(Viņš ir radījis arī Klarnetes koncertu, 1946, divus Mežraga koncertus, 1949, 1962, Fagota koncertu, 1961, Trombona koncertu, 1964.) levērojamus klavierkoncerta paraugus radījuši L. Garūta, J. Ķepītis, J. Ivanovs. 
Lūcijas Garūtas Klavierkoncerts (1951) arī daudzējādā ziņā orientēts uz romantiskā koncerta paraugiem, taču tas iezīmējas ar pretspēku lielāku amplitūdu, plašu izjūtu skalu — no traģiskas patētikas un dramatiskas trauksmes pirmajā daļā caur skumji meditatīvu otro daļu līdz priecīgai rotaļībai un himniskam svinīgumam finālā. Visas šīs noskaņas apvieno autora pozīcija — tās skatītas caur lirikas prizmu. Šai lirikai bez tam ir izteikti psiholoģisks raksturs, tā iedziļinās tēlu niansēs, atsedzot tās smalki un detalizēti. 
Tēlu vispārējā rakstura ziņā skaņdarbs reizumis sasaucas ar Skrjabina Klavierkoncertu. Šādu salīdzinājumu rosina arī pamattonalitāte (fis-moll) un cikla izkārtojums (pirmā daļa — sonātes alegro, otrā — variācijas, trešā — fināls), taču šīs pazīmes ir vairāk ārējas, attiecas galvenokārt uz kopējo plānojumu. 
Koncerta pirmā daļa sākas ar nelielu lēnu, smagu ievadu, kurā pretstatītas orķestra frāzes un trauksmainas klavieru pasāžas ar pasvītroti improvizatorisku raksturu. Galvenajā partijā, kuru iezīmē īpaši spilgta, reljefa sākuma intonācija, vadošā loma ir solista partijai. Taču tā attīstās vienlaidus ar orķestra fonu, novedot pie dramatisma piesātināta šīs pašas tēmas izveduma, kurā krasi izpaužas abu partiju pretstatījums. Šī posma polifonizētais izklāsts veicina tematisku piesātinājumu, tajā pašā laikā saglabājot koncertiskuma izpausmes — vērienīgu, pilnskanīgu akordu-oktāvu faktūru, virtuoza rakstura arpēdžijas, tematisma oratoriski patētisko iedabu. Tādējādi te izpaužas īpašības, kas raksturo sacerējumu kopumā: koncertēšanas un koncertiskuma principi ir līdztiesīgi, bet simfonizācijas tendences sabalansē žanra specifiku saglabājoši elementi. Tieši un uzskatāmi minētās īpašības vērojamas, piemēram, arī izstrādājumā. Tajā, starp citu, izmantota latviešu tautasdziesmas «Daugaviņa, mellacīte» melodija, kas ne tikai sniedz lielu emocionālu vispārinājumu, bet arī sagatavo — zināmā mērā pat intonatīvi — otrās daļas tematismu. 
Otrajā daļā apvienoti variāciju un trīsdaļības principi. Abas galvenās tēmas ir latviešu tautasdziesmu melodijas: «Kam, liepiņa, tu nolūzi?» un «Jūdziet bērus, jūdziet raudus». Pirmās tēmas attīstībā noteicošie ir seno ostinato variāciju paņēmieni — nemainīgu melodiju (galvenokārt basā vai vidus balsīs) papildina aizvien jaunas, izteiksmīgas kontrapunktējošas līnijas, bet kopējo dinamizāciju iezīmē ritma skaldīšanas tehnika un faktūras sabiezināšana. Gan šajā posmā, gan vidus epizodē, kuras attīstība ir analoga, tematiskais materiāls tiešā veidā uzticēts galvenokārt orķestrim. Polifoniskās attīstības principi sakausē visu daļas tematismu, veidojot smalkas, neuzkrītošas intonatīvās saites un līdz ar to radot izteikti plastisku formu. Fināla sākums (ievads) sasaucas ar pirmās daļas ievadu, veidojot tiešas saites, īpaši ritma un faktūras ziņā, taču tēlainība ir uzreiz cita — majestātiski himniskas noskaņas, ko izceļ un papildina skercozi vaibsti. Asie tēlu, faktūras un tonālie kontrasti pasvītro koncerta finālam tradicionālo mainīgumu, daudzkrāsainību, negaidītības elementu. Koncertēšanas momentu finālā vēl vairāk izceļ plaša improvizatoriska kadence, kas uztverama kā visa koncerta tematiskais rezumējums, jo tajā atbalsojas arī iepriekšējo daļu noskaņas un iezīmīgākie intonatīvie veidojumi. Finālu noslēdz krāšņa, svinīgi pacilāta koda. Tās pamatā — fināla ievada tēma, kas nozīmīgi ietekmē arī fināla centrālo epizodi. Tādēļ arī šī daļa formas ziņā ļoti pārliecinoša, tās dramaturģiskā ass skaidra un stingra. 
Intonatīvi tematiskās saites, mērķtiecīga attīstība, cikla daļu un posmu vienotība piešķir koncerta veidojumam organisku raksturu, pasvītro muzikālās domāšanas simfonisko dabu. Tajā pašā laikā bagātā, virtuozā klavieru partija, tās improvizatoriskais veidojums solokadencēs, intensīva mijiedarbība ar orķestra partiju un citi momenti demonstrē tipiskus koncertžanra vaibstus. Visu šo elementu veiksmīgs sakausējums izvirza L. Garūtas Klavierkoncertu mūsu koncertliteratūras nozīmīgāko darbu priekšplānā. J. Ķepīša Otrais klavierkoncerts (1953) turpina liriski žanrisko līniju, kas aizsākta Pirmajā, taču šajā koncertā tēlu loks kļuvis daudzveidīgāks, plašāks, reizēm iegūstot episku varenību un spēku. Koncerta galvenās veiksmes saistītas ar meistarīgi izveidotām solista un orķestra partijām, kas ir skanīgas, bagātas, niansētas, labi atbilst instrumentu specifikai. Interesi saista arī tematisma tautiskā iekrāsa (seno skaņkārtu, jaukta metra, dejisku ritmoformulu izmantojums). No koncerta žanra traktējuma viedokļa koncerts pilnībā izturēts romantisko tradīciju ietvaros un pieslienas Grīga un Rahmaņinova līnijai. 
levērojama parādība mūsu mūzikā ir Jāņa Ivanova Klavierkoncerts g-moll (1959), kurš kopā ar Čella koncertu (1938, II red. 1945) un Vijoļkoncertu (1951) veido sava veida koncertu trijotni populārākajiem soloinstrumentiem. J. Ivanova Klavierkoncerts iezīmē pavērsienu no koncerta romantiskā, liriski dramatiskā traktējuma (kas kopumā bija noteicošais līdzšinējos paraugos) uz jaunu skatījumu atbilstoši laikmeta jaunajām prasībām. Tas iezīmējas ar pieaugošu koncepcijas svaru, galveno tēlu psiholoģisku tvērumu, krasi paplašinātu žanra tēlainības sfēru — līdz balādiski skarbām un vīrišķīgi noteiktām noskaņām. Trīsdaļīgais koncerta cikls īpatnēji apvieno lakonisku un monumentālu izteiksmi, tā dramaturģija balstīta uz konfliktējošu tēlu mijiedarbības, kas piešķir tai dinamiku un vērienu. Koncerta pirmā daļa ir intonatīvi vienota. Tās raksturu nosaka skarbs trompetes signāls, kuram tūlīt seko galvenā partija solista izklāstā: smagu, disonanšu akordu pretkustība, kuras spriegumu vēl vairāk kāpina ik pēc divām taktīm iespraustā akordu arpēdžija. Klavieru partija no faktūras un metroritma viedokļa tūlīt iegūst brīvas improvizācijas raksturu, taču tā viscaur ir tematiski piesātināta. Galvenā partija ir emocionāli daudzslāņaina, tās atsevišķie tematiskie kodoli ir spilgti individualizēti: sākuma blīvie akordi nes smagnējību un skaudrumu, lejupslīdošās trauslās līnijas ir maigas, klusinātas, iezīmīgā ritmiskā formula uz orķestra trilleru fona skan noteikti un asi. Gan šeit, gan pēc neliela tutti posma sekojošajā trauksmainajā blakus partijā vadošais joprojām ir solists, taču orķestra partija arī ir individualizēta, patstāvīga un pats attīstības raksturs viscaur simfonisks — intensīvs, koncentrēts, virzošs. Tas attiecas arī uz izstrādājumu, kurā koncertējošā solista un orķestra frāžu sasauksmē saduras dažādi tematiskie veidojumi. Izstrādājuma beigās sasniegtā spēcīgā kulminācija sagatavo īpaši plašu un nozīmīgu solista kadenci, kuras gaitā turpinās nemitīgs tematisks process. Saīsinātā reprīze (blakus partija tikai orķestrī) ar strauju nobeigumu it kā apraujas neatrisināta. Otrā daļa ir mierīga, lēna, sākumā risināta vairāk kamerplānā. Taču arī tā ietver veselu virkni kontrastējošu tēlu, no kuriem sevišķi plaši attīstīts daļas vidusposma tematisms, sasniedzot augstu emocionālu spriegumu. Malējos posmos dominē liriski elēģiskas un žanriskas krāsas; to pretstats izteiksmīgi ietverts solista un orķestra partijas dialogā. Reprīzē saglabāts dialoģizētais izklāsts, bet tēmu raksturs kļuvis viendabīgāks. 
Trešā daļa veidota dzīvā, motoriskā kustībā. Tā [trešā daļa] nepārprotami sasaucas ar pirmās daļas tēliem un intonatīvajiem veidojumiem, taču tagad tie ieguvuši vēl nemierīgāku, trauksmaināku raksturu, kas ietekmē arī koncertēšanas principa traktējumu: tutti-solo pretstats te pasvītrots, tematisms bieži tiek pārsviests no solista partijas uz orķestri un otrādi. Taču tematisma raksturs (un arī formas veidojums) tik stipri attālināts no tradicionālā žanriskuma, ka nav arī «spēles» elementa. Gluži otrādi — fināla gaitā pieaug dramatisms, bet tā jēdzieniskā kulminācija ir solista partijas lēnā kadence pirms reprīzes: psiholoģiskas iedziļināšanās koncentrāts, filozofiskas iedabas solo monologs. 
Darba vispārējais raksturs ir visai tāls no koncertiskuma principa tipiskām izpausmēm. Noteicošais, žanra specifiku iezīmējošais ir koncertēšanas paņēmiens, kas traktēts plaši un daudzveidīgi. Interesants šajā ziņā šķiet paņēmiens pretstatīt plašākus, apjomīgākus solo-tutti posmus. Līdzās šāda veida solo-tutti blakus nostatījumam plaši izmantots arī tiešs to pretstats, bet noteicošais faktors kopumā ir solista un orķestra sadarbība, vienlaikus muzicēšana. Koncertēšanas principu īsteno arī īpatnējās solista kadences un klavieru partijas improvizatoriskais raksturs. Tādējādi žanra traktējuma ziņā J. Ivanova Klavierkoncerts ir daudzveidīgs un novatorisks. Visas šīs īpašības nodrošinājušas tam nozīmīgu vietu ne tikai latviešu, bet visā padomju koncertliteratūrā. 
Sešdesmitajos gados koncertžanrā ienāk daudz jaunu autoru. Te jāmin E. Goldšteina Klavierkoncerts (1960) un Čella koncerts (1963), Ģ. Ramana Saksofona koncerts (1962), R. Grīnblata Klavierkoncerts (1963), O. Barskova Obojas koncerts (1963, II red. 1970), M. Zariņa «Concerto innocente» (Pirmais ērģeļkoncerts, 1969), R. Jermaka un D. Kuļkova Erģejkoncerti (1969), Imanta Kalniņa Cello koncerts (1965), R. Vintules Koncertīno klavierēm (1969), A. Grīnupa Mežraga koncerts (1969), R. Kalsona Cello koncerts (1970). Bez minētajiem darbiem radušās arī vairākas svītas soloinstrumentiem ar orķestri, orķestra koncerti un citi koncertžanram tuvi sacerējumi. Uzmanību saista gan pašu soloinstrumentu izvēles dažādošana, gan ievērojami plašāks koncerta žanra traktējums, kas izpaužas kā skaņdarbu raksturā, tā uzbūvē un attīstības principos. Pēdējais attiecas arī uz klavierkoncerta novadu. 
E. Goldšteina Klavierkoncerts visumā vēlreiz atbalso liriski dramatiskā romantiskā koncerta modeli, lai pēc tam dotu vietu neoklasicistiska stila risinājumam Cello koncertā. Taču arī Klavierkoncertā iezīmējas jaunas kvalitātes, kas saistītas ar intonatīvās vārdnīcas atjaunināšanos šajā periodā vispār, arī E. Goldšteina daiļradē. Koncerta trīsdaļīgais cikls no daļu un to posmu attiecību viedokļa atbilst minētajam modelim, taču individuāls risinājums piešķirts, piemēram, pirmajai daļai. Ar savdabīgu žanrisku tēlainību izceļas fināls, kurā sastopami arī saasināti skercozi, pat groteski vaibsti. 
R. Grīnblata Klavierkoncerts sešdesmito gadu koncertžanra kopainā iezīmējas ar vēl daudz radikālākiem jaunas izteiksmes meklējumiem. Tas ir lakonisks, kompakts sacerējums, kas sastāv no četrām bez pārtraukuma sekojošām daļām. Šāds klavierkoncerta cikla traktējums latviešu mūzikas vēsturē sniegts pirmoreiz un zināmā mērā polemizē ar izplatītāko žanra izpratni, jo pilnīgi ignorē romantiskā koncerta tiešās tradīcijas. Ja blakus koncertēšanas principam tomēr vērojami arī koncertiskuma vaibsti, kā, piemēram, pasvītroti patstāvīga, ritmotembrāli bagāta klavieru partijas izveide, tad šī koncertiskuma orientieri tomēr ir gluži citi — neoklasicisma strāvojumi krievu padomju redzamāko autoru tvērumā. Tas attiecas, piemēram, uz motoriski tokātisko klavieru tehniku, kuras saknes rodamas Prokofjeva daiļradē un kura nozīmīgi ietekmē gan enerģiski darbīgo pirmo daļu, gan skerco raksturā izturēto trešo, gan arī skarbi noteikto finālu. Otrā daļa turpretī veidota kā lēna kadence, kas it kā izaugusi līdz atsevišķas daļas apjomam un nozīmībai. Koncerta kopējo tonusu, tā šķautnaino «antikoncertisko» raksturu lielā mērā nosacījusi dodekafonijas tehnikas izmantošana ar tai raksturīgo intelektuālā momenta paaugstināto īpatsvaru. Koncertžanra robežu paplašināšanā, tā tuvināšanā laikmetiska satura daudzveidīgai atklāsmei R. Grīnblata koncerts ir viens no pirmajiem paraugiem mūsu mūzikā. Šādam žanra traktējumam dažos aspektos pieslienas arī, piemēram, A. Grīnupa Mežraga koncerts, R. Kalsona Čella koncerts un vēl daži darbi. Tieši klavierkoncerta novadā spilgti laikmetiska izteiksme un individuāls uzbūves traktējums vērojams P. Plakida «Mūzikā klavierēm, stīgu instrumentiem un timpāniem» (1969). Lai gan šajā sacerējumā koncertēšanas princips aptver visus atskaņotājus, pēc būtības tuvojoties concerto grosso normām, klavieru partija to vidū izceļas ar solistisku raksturu pēc savas nozīmības un uzdevuma. Tēlainības pamatsfēfas nosacīti atdalītas arī tematisma izklāstā: skarbā, trauksmes un nemiera piesātinātā motorika tutti posmos, kontemplativas ievirzes tēli — atsevišķu instrumentu solo. 
Skaņdarbs veidots kā izvērsta viendaļīga kompozīcija, kurā saplūst sonātes alegro un monocikla iezīmes. Uzmanību saista patstāvīgu tēmu lielais skaits: ievads, divas galvenās partijas tēmas, blakus partija, čakonas un kodās tēma. Šīs tēmas iekļautas vienotā attīstības līnijā, kuras virzību vispārējā veidā varētu raksturot šādi: ekspozicionāls izklāsts — izstrādājošs izklāsts — noslēdzošs, rezumējošs posms. Attīstības dinamikas dēļ čakona, kurai ir epizodes loma izstrādājumā, tiek izspiesta aiz izstrādājuma formālajām robežām. Savukārt čakonai tūlīt pieslēdzas koda, tādēļ šim sonātes alegro vispār nav reprīzes, vismaz šī posma elementārajā līdzsvarošajā nozīmē. Attīstības dinamika, ciešas saites atsevišķo posmu starpā, politematiskas epizodes ar tēmu kontrapunktiskiem sazarojumiem, ļoti plašs formas pazīmju un attīstības paņēmienu loks piešķir šim skaņdarbam izteikti individualizētu raksturu. 
Klavieru partija traktēta īpatnēji — tajā pilnīgi trūkst koncertiskuma iezīmju. Pats skaņdarba sākums veidots kā klavieru solo monologs, kura laikā tematismu ilgstoši risina vienbalsīgs (!) izklāsts. Spilgti te izteikts klavieru partijas improvizatoriskais «topošais raksturs», taču atšķirībā no kadences — tematiska rezumējuma te jārunā par kadenci — tematisku prologu, jo šīs solo epizodes laikā aug un veidojas tematiskais materiāls visam darbam. Arī tālākajā attīstībā brīvi improvizatoriskais izklāsta raksturs iezīmē koncertēšanas elementu, jo parasti tiek pretstatīts motoriski tokātiskai kustībai. 
Savas paaudzes dzīves uztveres sniegums, vērīgs, analītisks skatiens sevī, meklējošs, konfliktējošs raksturs ir skaņdarba galvenās vērtības. To konkrētā izpausme ar izteikto koncepcijas virzību, savdabīgo koncertēšanas principa tvērumu, novatorisko klavieru partiju ir pirmreizīga parādība mūsu klavierkoncerta vēsturē. 
Žanrā brīvāka, daudzveidīgāka traktējuma tendence, kas aizsākās sešdesmito gadu sākumā un attīstījās paralēli ar laikmetiskas mūzikas izteiksmes apguvi, ietekmē arī tos koncertus, kas formāli saglabā romantisko paraugu vispārējo shēmu. R. Vintules trīsdaļīgais Koncertīno klavierēm (1969) iezīmējas ar nopietnu noskaņu, ievērojamu episkā elementa lomu. R. Jermaka jaunatnei domātais Koncertīno «Do-Mi-Sol» (1974) savukārt apvieno klasisko tēmu reminiscences ar sonoristikas elementu izmantošanu. leceres savdabīgums raksturīgs arī J. Ķepīša «Bērnu koncertam» (1974) un J. Kalsona Klavierkoncertam (1974). Visus minētos koncertus (ar R. Grīnblatu sākot) apvieno to kamerraksturs, tie arī paredzēti solistam un kamerorķestrim. Šis apstāklis liecina, ka šodien romantiskā «lielā koncerta» koncepcija nerod atbalsi komponistu interesēs. Taču tas nenozīmē, ka koncerts uz visiem laikiem pārvērties par kamerdarbu, kas iedziļinās nopietnās mūsdienu problēmās un aizmirsis savus senčus. Garantija žanra perspektīvai ir koncertēšanas principa dzīvīgums, vienmēr jaunā koncertēšanas ideja. 

1 Jlueanoea T. My3biKajibHaH ApaMaTvprHH Baxa. M., 1948, c. 167. 2 Jlueanoea T. My3HKajibHaa ,ņpaMaTyprHH Baxa, c. 167. 

1 Šadu praksi vēlāk pārņem Čaikovskis (Otrais un Trešais klavierkoncerts), Prokofjevs (Otrais klavierkoncerts) un citi autori. 

1 Schumannß. Gesammelte Schriften II Teil, S. 176. 2 I. Solertinska termins. Monoloģiskā simfonisma apstākļos «visi tēli.. ir viena un ta paša tēla varianti, un šis pamattēls savā būtībā ir dziļi autobiogrāfisks». #Q [Sollertinskis N. 1963] Co.iAepTUHCKUu H. HcTopHHecKHe ranbi CHMcpOHHnecKOH ApaM3TyprHH. M., 1963, c. 13. 

1 Koncertēšanas principa pamatā — dialoģizācija, kuras saknes meklējamas folkloras žanros, antifonās dziedāšanas praksē un citos paraugos, kur noteicošais dramaturģijas faktors ir skanošo ķermeņu nevienlaicīgs pretstatījums. Literatūrā [par koncertēšanas principu] jo bieži sastopam arī skaidrojumu «sacensība». 2 Paačen Jī. CoBeTCKHū HHCTpvMeHTajībHbm KOHuepT. JL, 1967, c. 5. 3 Abert H. (O. John). W. A. Mozart, II Teil. Leipzig, 1956, S. 196. 

58 “Latviešu Mūzika” nr. 12 (1977) | Ēriks Tivums

ŠIS STIPRAIS UN SKANĪGAIS «ERR» 
Ēriks Tivums 
Viņa ienāca mūsu baleta elitē ar vienu izrādi, skatītāju sajūsmas un plašas žurnālistiskas intereses pavadīta. Kritikas atzīta. Visās atsauksmēs jau pēc tam — gan pašu mājās, gan Ļeņingradā, Nicā, Milānā, Kannās, Stokholmā, Vārnā, Maskavā — augsts dejotājas snieguma vērtējums. Gandrīz gribētos teikt — Ersas fenomens. Bet šoreiz liekas nepieciešami sākt tieši ar tām balsīm, kas jau no sākuma oponēja un ne visur piekrita dejotājas snieguma izcilajam vērtējumam. Patiešām. Negācijas nebija bez pamata. Viņas ārējā neatbilstība klasiskā baleta primaballerina assoluta stāvoklim ir it kā grafiski skaidri redzama. Nav stalta auguma, lepnas sejas vaibstu, cēla profila, izteiksmīgi daiļu un slaidu kāju, garu plastisku roku, kurām jāspēj pārvērsties spārnos ... Ir piemīlīgi veidota, šarmanta soliste, kuras ārējais izskats vedina domāt par subretes vai groteska tipa lomām. Virtuozā dejas skola apgūta pedagoģes Veras Švecovas klasē, un dejotājas iespēju robežās viss allaž ir izpildīts nevainojami. Bet katrs, daudzmaz sekojot mūsu baleta ikdienai, gan zinās, ka diezgan ilgus gadus tajā nebija spilgtāku notikumu, kas saviļņotu skatītājus. Publika bija noilgojusies pēc jaunas, skaistas, visu varošas solistes, kuras dejas laikā nav jābažījas, vai viņa noturēsies uz puantēm, izturēs pozas, efektīgi nobeigs tradicionālās kodās. 
Un te pēkšņi rampas ugunīs ienāk jauna, maza, trausla čigānu meitene — Esmeralda. #metonymy Sieviete bērns, kuras paštēls tuvs Igo varonei. lenāk, dejo, dzīvo, mīl un, aizstāvot savu mīlu, mirst dabiski un neuzspēlēti, tik pārliecinoši, ka skatītājs gandrīz vai nepamana, kā aizrit visas tehniski grūtās vietas dejā, 32 fuetē vai dubultfuetē ieskaitot. 
«Vai tad te ir kaut sīkums, kas var nepatikt?» debijas vakara teica Zinaida Zeltmate. «Viņa ieguva pelnītus laurus Francijā un Itālijā, noteikti veidojas par daudzsološu un talantīgu solisti», vērtēja Aleksandrs Lembergs. Atklājuma gaisma apstarojusi ari turpmākos Ersas skatuves tēlus. 
Kitrija. Sezonām ejot, loma arvien vairāk iezaigojas šķelmīgā meitenīgumā, savērptā ar plaukstošas sievišķības valdzinājumu. Tehniskais brio, tēla saulainais rotaļīgums padara izrādi par svētkiem. Un nav brīnums, ka Ersa un Gorbaņovs ir pirmie latviešu baleta dejotāji, kas aicināti viesoties Lielajā teātrī tieši ar šo izrādi. (Līdz šim vienīgā viesbalerīna no Rīgas Lielā teātra trupā bijusi Velta Vilciņa — «Bahčisarajas strūklakā», 1956. g.) 
Medora. Bairona poēmas varones dejiskajā parafrāzē jo skaidri jaušama tēla liriskā stīga. Loma sabalsojas ar skaisto, bet pazudināšanu nesošo rožu pušķi, ko Birbanto sūta Konrādam: arī Ersas traktējumā ārējo piemīlīgumu, sievišķības vilinājumu pēkšņi ieēno subtila ieiešana savā iekšējā, citiem tikai nojaušamā pasaulē. It īpaši tas jūtams klasiskajās variācijās. 
Mirandolīna. Lomā it kā saklausītas Eleonoras Dūzes kādreiz rakstītās piezīmes — lūdzu, neaizmirstiet, ka Goldoni prasa eleganci, smalkumu un brio, brio, brio... Žēl tikai, ka mūzikas materiāls un partijas horeogrāfiskā bālasinība nedod iespēju parādīt pilnā mērā tieši šo pēdējo kvalitāti — dedzību. Aurora. Izteikta primabalerīnas loma, un tomēr — vairāk nekā jebkurai citai no savas paaudzes dejotājām Ersai izdevies izveidot jaunības plauksmē starojošu princeses Rītausmas tēlu. Emocionālo noskaņu viļņi nes meiteni dabiski un viegli, it kā neatkarīgi no viņas gribas, klausīdami tikai mūzikai. 
Blondelēna. Šajā tēlā, Sibēliusa mūzikas dzidro pasteļu un versmaino jūtu savijuma balstīta, viņa pirmo reizi savās skatuves gaitās atveido dvēseles «dubultošanās», personības «salūšanas» kolīzijas: maiga, uzticīgi mīloša un meitenīga sieva un fantastiskā vijolnieka Skaramuša spēles samulsināta, vienīgi jūtu kaislei paklausīga sieviete. Pienākuma un jūtu sadursme beidzas traģiski, bet Ersa pratusi akcentēt šīs traģikas gaišumu — mirstot Blondelēna atgūst dvēseles mieru un harmoniju. Tēlojuma spilgtums it kā pat neļauj «izgaršot» balerīnas efektīgo stabilitāti visgrūtākajos dejas brīžos. 
Skaidrīte. Šajā, vienā no skaistākajām, latviešu baleta lomām, Staburadzē, kuras tradīcijas veidojušas tādas mākslinieces kā Edīte Pfeifere un Anna Priede, Vera Švecova un Velta Vilciņa, atkal pēc «Apburtās princeses» neklātienē it kā cenšas Larisas Tuisovas liegi dzidrais dejojums un Zitas Ersas jaunības aktivitāte un saulainība. Var būt dažādas vērtējuma noslieces, taču Ersa uzvar ar nepārtrauktu, pārdomātu dzīvi uz skatuves, tēla sociālā un psiholoģiskā raksturojuma prasmi, tautiskumu, kurā lieliski iekļaujas gan viņas spēle, gan grims, gan sasuka, gan pašas dejas tehnikas mazliet smagnējā, bet tāpēc ne mazāk efektīvā virtuozitāte. Zizele. Šo lomu Ersa gaidīja ilgi. Sagatavoja (kā tas viņai allaž nelaimīgi nācies) ļoti īsā laikā, bez neviena mēģinājuma kopā ar visu trupu. Tāpēc arī liels [dejas lomas] nianšu slīpēšanas un, galvenais, izlīdzsvarošanas darbs vēl priekšā. Bet to jau arī atzīst katra balerīna, kas dejojusi Zizeli — darbu pie šī tēla nedrīkst pārtraukt nekad. 
Taču jau debijas izrādē suverēni izlauzās tas īpatnējais, ko lielākā vai mazākā mērā sajūtām balerīnas iepriekšējos darbos. Zizeles ārprāta skats Ersas traktējumā tik dramatiski piesātināts, ka brīžam pat disonē ar iestudējuma kopieceri. Ainas kulminācijas brīdī Zizele vienā mirklī salūst, sabrūk tas harmonijas «režģis», satvars, kas saturējis kopā dabas skaistuma, pirmreizības, mīlestības atmodas, jaunības esmes, uzticības izjūtas. Visas šīs [dejas tēla] jūtas vēl ir tepat, tikpat spēcīgas; tikpat reālas, bet — bez kopsakarības, kā spoži atmirdzumi lauskās. Pēc ilgākā laikā jau pierastā liegpastelīguma un atsvešinātības I cēliena beigās šāds traktējums saista tieši ar negaidītību. Arī [baleta] otrajā cēlienā, vilu naktī, Ersa meklē jaunu ceļu mīlestības tēmas apliecinājumam. Viņas Zizele nav «liega vēsma, ēteriskais visa piedošanas gars, nopūta un dvesma». Kā vēja nesta maza, karsta dzirkstele viņa kavē ledus aukstās vilas atriebes darbā, viņa ir mīlestība, kas joprojām glabā īstās saules siltumu, un tikai tāpēc spēj glābt Albertu. Šis interesantais [dejas tēla] lasījums neapšaubāmi tālāk padziļināms un stilitsiski pilnveidojams. Šķiet, izrāžu prakse un tūlīt pēc debijas Maskavā pie Galinās Ulanovas gūtie padomi lieti noderēs tēla pilnveidošanā. 
Nav grūti nojaust, ka visi uzslavas vārdi vispirmām kārtām nāk Ersas tēlu aktieriskā gleznojuma rēķinā. Viņas apburoša, dabas piešķirtā šarma, skatuviskās iznesības un drosmes kontā. Dejas tehnikā, nemaldīgi stabilā, pat virtuozā, redzīga acs saskatīs virkni īpatnību — zināmu kustību smagnējību, mazu to amplitūdu, kas prasa uzmanīgu izpēti un vērtējumu, nevis vieglprātīgus salīdzinājumus ar kanoniem. Jo pat gadījumā, kad dejotājas fiziskā struktūra it kā pretojas tradicionāliem pieņēmumiem, Ersu glābj kāda reta un laba spēja «iznest», radīt un veidot izrādi. Viņa jūtas atbildīga par patiesu un nepārtrauktu kontaktu ar skatītājiem. [dejotāja] Cīnās par to, lai izrāde nebūtu auksta, emocionāli bezpersoniska. Atzīsim, ka tas viņai izdodas vienmēr. 
Pie tam skatuviskajam šarmam un rūpīgajai precizitātei, ar kuru viņa vienmēr īsteno savas lomas, te nebūt nav vienīgā nepelnu tiesa. Savs nopelns arī balerīnas neikdienišķajai muzikalitātei. Frāzes, tēmas, melodijas un visa baleta muzikālā «auduma» padziļinātai izjūtai. 
Pasakainā un līdz šim laikam neaizsniegtā pakāpē tāda spēja piemita Annai Priedei. Viņas ideālā klasiskās dejotājas auguma kustības ideāli pārradīja mūziku dejas soļos. Arī Ersa prot ieklausīties mūzikā, allaž cenšas darīt to ne tikai ritma un tempa līmenī. Šī spēja (protams, tālāk izkopjama) šķiet visai jūtami paplašina dejotājas iespēju diapazonu. Viņa neļauj mūzikai skanēt velti, pat ja izpildāma kāda sīka sagatavošanās kustība vai pārgājiens. Bieži vien te talkā nāk paspilgtināts dramatisks akcents. Un [dejas] izrāde dzīvo, pārliecina. Nācies būt tādas publikas vidū, kas «Parīzes Dievmātes katedrāli» skatās pirmo un, iespējams, vienīgo reizi mūsu teātrī. Pirmās ainas sākumā — vēsums, pieklājīga ziņkārība, pēdējās noslēgumā — asaras. #metonymy Un ne jau iejūtināšanas, bet tēla izdzīvošanas dēļ. Citām dejotājām šī uzdevuma vai tā fragmenta izrādēs, skanot tai pašai mūzikai, dejojot ar tiem pašiem partneriem, ritot tiem pašiem dejas soļiem, ne vienmēr un ne tik lielā mērā izdevies panākt kontrastaini kāpjošu skatītāju uzmanību. Vai pa daļai arī ne tāpēc, ka mūzikas atriebība par neieklausīšanos sevī ir atskabargaina? Ersa ir strādājusi un strādā bezgala daudz. Slimība, atkal un atkal sīkākas un lielākas nelaimes — kāju sastiepumi un kaulu plīsumi, izrāžu neregularitāte, nepelnīti skarbs vārds — tikai stiprinājuši viņas spītību, ne reizi neliekot domāt, cik reižu vieglāk būtu bijis dzīvē, kurā nav spoguļu un treniņkārts... #metonymy Kāds izvērtīsies viņas [dejotājas] ceļš, kuram atdots tik daudz? Patiesībā — viss. Nācās redzēt vecāku sūtīto ziedu pušķi «Korsāra» debijā (atkal — ārkārtīgi īsā laikā sagatavota partija!), ko pavadīja vārdi: «Piedod, bērns, ka mēs izvēlējāmies tev šo grūto mūžu!» Vecāki laikam taču vislabāk saprot, cik daudz no bērnības bijis jeb, pareizāk, nebijis skolas gados — darba gados. Un neaizmirsīsim, ka tradicionālā formula viens procents talanta, deviņdesmit deviņi — darba ir pareizs tikai ļoti vispārīgos mērogos. No neizdošanās, neveiksmes nav pasargāts, apdrošināts neviens. Kā rakstīja Jānis Osis Annas Priedes jubilejā — tikai no retā Melpomena pieņem ziedošanos... Ersa to zina. Taču darbs mākslā, kādreiz vecāku viņai iecerēts, kļuvis par nepieciešamību; skatītāju atbalsis iepriecina, bet reizē ir kā atkal un atkal izpērkams avanss. Darbs un skatuve vilina ar kādu maģisku spēku; tur iespējams aizmirst visu sīko, visu ikdienišķo un īsu mirkli dzīvot lielu alku un lielu jūtu sprieguma mūžu. 
Un tāpēc nevis starojošā Aurora, ne Spānijas laukumu saulainā Kitrija, bet traģiskas sašķeltības uzveiktā Esmeralda un vēl vairāk Andersena Mazā nāra — kaut arī šāda baleta vēl nav — ir atbilstošie literārie simboli Ersai. Mazā nāra, kuras mīlestība bija tik liela, ka lika aizmirst svelošās sāpes kājās, kura bija ar mieru pārvērsties jūras putās, bet nenodot, nepazudināt šo mīlestību — tēls, kas liekas absolūti līdzskanīgs viņas artistiskajai būtībai. Atrast ko savu, sekot tam, atdot sevi prasīgi un līdz galam — pat ja pretmīlas, pretieguvuma nav jebšu tie — kā dzīvē bieži mēdz notikt — nebūs pastāvīgi. Baletmeistars Aleksandrs Lembergs, kas tik droši virzīja Ersu uz solistes lomām, riskējot un uzvarot ar viņu kā Esmeraldu, Kitriju, Blondelēnu, diemžēl neieraudzīja balerīnā «Sv. Maurīcija brīnumdarbu» kaprīzi koķeto Billi. (To varbūt daļēji varētu iztulkot kā atteikšanos saskatīt Ersā tās pašas «visiem redzamās» subretes vai groteskas dejotājas šķautnes?) Varbūt reiz kāds saskatīs viņā «Riekstkoža» galvenās partijas izpildītāju, kura, līdzīgi meitenīgi sievišķīgas poēzijas izstarotājai Maksimovai Lielajā baletā, Mašas lomu varētu dejot no «bērnu» līdz «pieaugušo» cēlienam? Varbūt teātrī taps darbi, kas ekspresīvajā piesātinātībā un horeogrāfisko meklējumu mūsdienīgumā, pašā dejas tēmu izvēlē būs līdzīgi balerīnas iemīļotajai «Ekspresijai» ... Varbūt nebūs jādejo miniatūras, kas veidotas pavisam citiem raksturiem, citām paaudzēm — kā «Augšup», «Rudens»... Ir lietas, kas it kā nav atkarīgas no paša izpildītāja, bet publikas uztverē paradoksālā kārtā tomēr tiek tam pierakstītas. Tā tas bieži vien ir ar repertuāru. Bet labais tonis prasa, lai par šādām kolīzijām nerunātu ārpus teātra. Un vienīgais, ko esam šādā sarunā noskaidrojuši — ka blakus Esmeraldai, Blondelēnai, Zizelei Ersa nav saņēmusi līdzvērtīgu, grūtu aktieriski dejisku darbu mūsdienīgā repertuārā. Un — ka tas jau nav atkarīgs tikai no viņas. Cik svarīgs (bet šī patiesība jau ir tikpat veca, cik balets pats) kopīgajā darbā ir laba, saprotoša pedagoga baletmeistara un laba, saprotoša skolēna dejotāja talants. To abu sadarbība. Savstarpēja uzticība un savstarpēja bagātināšanās. Savstarpēja un kopīga ticība. Tāda, kas nemainās atkarībā no laika apstākļiem, konjunktūras un kaprīzēm. (Reminiscence — šādu mentora un balerīnas sadarbību par svētību visiem skatītājiem un trupai mēs vēl visai nesen varējām vērot pašu mājās: pieminēsim tikai Annu Priedi un Jevgēņiju Cangu, Ināru Ābeli un Helēnu Tangijevu-Birznieci...) Atrast savu tēmu baletā ... 
Atrast savu baletmeistaru ... Savu partneri Savu darba stilu ... 
Prast saskaņot to, ko dari tu, ar visas savas paaudzes domām un darbu... Vai un cik lielā mērā tas noticis... Par to visu Ersa ir daudz domājusi un domā, tā ir viņas ikdiena, viņas maize, viņas rūpes. #metonymy Pāris vilcienu ar vazelīnā iemērktu lignīnu, un mūsu acu priekšā vairs nav Esmeraldas. #metonymy Nozūd Kitrija. Izgaist Medora, Lienīte, Mirandolīna. Vērīgām un pētošām acīm spogulī veras mazliet noguris jauns cilvēks. Fotomeistars Jurijs Ikoņņikovs izstādē «Mūsu mākslinieces» eksponētajā portretā bija smalki uztvēris tieši šo dziļo pārdomu mirkli. Jo viss, ko teikuši skatītāji, kritiķi, kolēģi, draugi, ir tikai daļa no rūpēm, kas satrauc mākslinieci. Tikai daļa. Mājās gaida mūzika, kas ierakstīta lentē ne jau nejauši — dejotāja tajā sajutusi it kā no tālienes tuvojošos dejas tēlus, kādus dīvainus satura un izjūtu vijumus, kurus noteikti gribētos izdzīvot... Gaida darbi, kas veicami kā komjaunatnes CK loceklei. Gaida mācības Marksisma-ļeņinisma universitātē. Tiekoties ar skolu jauniešiem, citu mākslas profesiju pārstāvjiem, allaž mieru nedod jautājums — cik tad īsti esam līdzskanīgi šodienai ar savu baletu, savu darbu? Kuri ir tie mirkļi, kas fiksē, ataino šodienas un varbūt pat paredz, nojauš rītdienas jauniešu domu un jūtu, darbu un mīlestību ritmus? Kāpēc blakus trauksmei, darbīgumam, mērķtiecībai pēkšņi parādās inertums? «Varbūt tādēļ, ka nav milzīgu, vētrainu, ārēji spilgtu laikmeta pārmaiņu, bet mierīgs jauncelsmes laiks,» viņa šaubās. #Q [Zita Ersa] «Nav tik viegli atrast romantiku. Un varbūt minorīgās noskaņas pavada tos ļaudis, kas apjauš, ka viņu ieceru lielums nav samērojams ar dzīves un darba īsumu? #Q [Zita Ersa] Mums baletā ir tikai kādi divdesmit darba gadi... Bet tāpēc jau nevajag zaudēt neatlaidību. leceru robežas nedrīkst stāvēt uz vietas. To man vairākkārt teicis Māris Liepa, un es viņam ļoti ticu.» «Tā gribētos, lai mēs vispirms cienītu cits citā tieši šīs pārdrošās meklējumu alkas, tiekšanos nezināmajā,» viņa atzīstas. #Q [Zita Ersa] «Es ar izbrīnu, reizēm ar fiziskām trīsām klausos, cik saspringti cilvēka dvēseles noslēpumainās bagātības izjūta skan Lidijas Freimanes priekšnesumā. #Q [Zita Ersa] Cik dāsni — kā no neizsmeļamas sirds — sievietes daudzpusību rāda Elza Radziņa. #Q [Zita Ersa] Kā piederas patoss Vijas Artmanes kaislīgajām varonēm. Un vēl — ir tik ļoti žēl, ka iespējams tikai nojaust lielo dejas aktrišu Annas Pavlovas, Olgas Spesivcevas mākslas noslēpumus. Pat Galina Ulanova, pie kuras man mazliet laimējās strādāt, kā dejotāja šķiet vizionārs kinoredzējums, bet Anna Priede — mūsu paaudze viņu tikpat kā nav redzējusi, nepazīst. Taču no lasītā, dzirdētā ir skaidrs — kā viņas visas strādājušas! Neko vairāk nelūdzos, negribu sev, tikai — lai neaptrūkst spēka darbam.» 
...Zinātāji stāsta, ka Ersu ģimenes uzvārds sen, pašā iesākumā, bijis izdomāts kā skaņas «r» nosaukums. Stiprs, guturāls «rrr»... Un tikai laika gaitā, arī valodniekiem pieliekot «palīdzīgu» roku, no uzvārdiem «Err's»; «Err'a» izveidojies Ersa. #metonymy Skaisti, ka dejotāja ar savu darbu it kā reabilitē šo nejaušo skanīgā un stiprā uzvārda izmaiņu. Tas skan. Un mēs — skatītāji — varbūt labāk nerunāsim par Ersas fenomenu. Runāsim un domāsim par dejai bezgala uzticīgu cilvēku, kura dotības baletmeistariem un horeogrāfiem vēl vairāk atsedzamas un pilnveidojamas. 

59 “Latviešu Mūzika” nr. 12 (1977) | Andris Vējāns

BRĪNUMAINĀ SKAŅU PASAULE 
Andris Vējāns 
Vai jūs esat kādreiz bijuši Preiļos? Varbūt jums gadījies braukt pa veco ceļu, kas ved no Līvāniem uz Aglonu, Dagdu, Krāslavu? Bet katrā ziņā taču būsiet kaut ko dzirdējuši par Silajāņiem, vismaz esat priecājušies par brūnām un skanīgām krūzēm, par dižiem svečturiem, par maziem un mīļiem svilpauniekiem? Šīs puses krāsās un balsīs atbalsojas balto bērzu čuksti rītausmā, atblāzmojas ezeru gaisma ar linu ziedu valgmi, atsaucas gana svilpe no kārklu krūmu pudura. Debesis paceļas augstāk, plešas apvāršņi. Un jūs tad dzirdat mūziku — daudzkrāsainu un daudzbalsīgu, jūtat uz saviem pleciem veselus skaņu kalnus. Tos grūti un bezgala patīkami turēt. Jūs paši kļūstat kā viļņi ezerā, kam pāri traucas vesela laivu karavāna, nē, kuģu flotile. Mastos pland savādi karogi. Nē, tie šoreiz nav karogi. Tās ir melodijas, kas izaugušas no vārpu skarām un no cilvēku karstajām, dzīvajām sirdīm. Un tad jūs sākat domāt: kas ir šis burvis, kurš pratis un spējis tik brīnumaini uztvert pasauli, atraisīt, piešķirt tai lidojuma spārnus? Savijas instrumentu dažnedažādās valodas, ceļas un grimst akordi, un jūs saprotat un zināt — pie jums ienācis Jānis Ivanovs. Vienalga, vai tā būtu lauku sēta, kur, radio vai televīzijas viļņu nesti, ielido jau pazīstamie un gluži jauni nošu raksti, varbūt tā ir koncerta zāle, kur jūs pēkšņi savaldzina skaņu viesulis, ziedu bangām un ziemas putenim ļoti līdzīgs; jā, vienalga, mēs jau esam iekļuvuši Jāņa Ivanova pasaulē, kurā gribas palikt un dzīvot ilgi jo ilgi. Tā ir kļuvusi tuva un dārga jau kopš bērnības vairākām mūsu republikas cilvēku paaudzēm. Tā [Ivanova mūzika] mūs ielīgojusi lielajai dzīvei. Tā [Ivanova mūzika] mūs pavada visos ceļos un visās takās. Jāņa Ivanova mūzikas pasaule pie manas bērnības loga vispirms pieklauvēja ar dziesmu. Vienkāršu, melodisku, mīļu un saprotamu. Dziedāja Tālis Matīss, un nogurušie vasaras pļāvēji, aizlikuši izkapti aiz istabas sijas, tā kā atspirga, kļuva jautrāki. Dziesmā bija skumjas, mīlestība. Un bija arī kāda neredzama gaisma, kas izstaroja no vārdiem un pavadījuma. Klausījās pieaugušie puiši. Apstājās vakara solī meitenes. Viņiem likās, ka skaņas plūst nevis no radioaparāta, bet veļas no ezera dzelmēm, atspurdz no kļavas zara, atspīd no saules rieta sarkanās blāzmas. 
Pat tēviem nebija vairs jāpīpē. Pusapdzisuši pirkstos turējās smēķi, bet kājas klusi piesita takti... Varbūt tālām un sen aiz apvāršņa pagaisušām jaunības atmiņām? Varbūt viņi piesita takti paši savām pārdomām, ka tik ātri aizbridis mūžs? Un klausījāmies arī mēs — puikas, kam taču visvairāk tīk paklaigāt, padzīt velnu, padzenāt bumbu tepat piemājas pļaviņā. Bet — dīvaini! — bumba tika uz mirkli piemirsta, vārdi nelēkāja mēles galā. #metonymy Mēs stāvējām kā pieslēgtas laivas un tvērām mūziku un dziesmu, kas atviļņoja no kaimiņu mājas vaļējā loga. «Pārraidījām Jāņa Ivanova dziesmas,» koncerta nobeiguma pavēstīja diktore, bet mums gribējās klausīties vēl un vēl. Taču radio jau stāstīja par notikumiem Latvijā, par karu Spānijā, runāja par nezin kādu tur satraukumu Vīnē. Pēc tam atkal turpinājās koncerts — ar citām dziesmām un citiem dziedoņiem. Un tomēr mūsu pagalmos un mūsu sirdīs bija iegriezusies un apmetusies Jāņa Ivanova pasaule. Guļot sienaugšā, mēs nespriedām par to, bet klusumā varēja just — visi gaidīja, kad atkal skanēs sirdij tik mīļas dziesmas. #metonymy Tāda palikusi atmiņā mana un manu draugu pirmā sastapšanās ar Jāņa Ivanova pasauli. Interesanti — tā, šī pasaule, it kā auga, plauka, sazarojās kopā ar mūsu dienām un gadiem. Kad es stāvēju pie Rāznas, pirmo reizi turpu atbraucis, sapratu: Rāzna nešalc. Ezers sarunājas ar kaijām un Lipušku vītoliem, ar arājiem smilšainā paugurā. Ezers spēlē — dūc, san, raud, smejas kā milzu ērģeles. Un vakara rāmumā laivu irkļi pārslīd kā lociņi pāri teiksmainas vijoles stīgām. Dīvainas sajūtas apņēma domas un ilgas, klausoties «Rāznu» un «Padebešu kalnu». Un tāpēc, dzirdot Ivanova mūziku, šķita: nevis orķestra instrumenti savij pievilcīgo skaņu rakstu, bet gan pret krastu atsitas Rāznas viļņi, no apvāršņa dūmakas iznirst virsotne, kuras liepu galotnēs atdusas vētraini nostāsti un saviļņojošas teiksmas. «Trīs jaunas māsas .. .» Tā bija mums visiem pazīstama dziesma. Un nu pēkšņi tā raisījās bez vārdiem, viļņojās, skuma, gavilēja. Un tad atkal iebrāzās citas melodijas. Tā varēja jāt precinieki lūkot sev līgavas. Tā varēja draiskuļot pavasara vējš. Tā varēja pukstēt sirds, raugoties meitenē ar brūnām riekstu acīm. 
Daudz vēlāk, jau pēc Lielā Tēvijas kara, lasīju mūzikas zinātnieka atzinumu: «Rāzna» atgādinot Silajāņu meistaru darinājumus. Kad Preiļu tirgū tos ieraudzīju, ilgi rokās turēju alus krūzes, vēroju svečturus, apbrīnoju saulainās vāzes. Tikai pīpeņu tajās trūka . .. Tad, protams, es atcerējos arī Jāņa Ivanova «Latgales ainavas». Un neviļus ienāca prātā Raiņa jaunu dienu zemei veltītais dzejolis, kas dzejniekam radies, brienot atmiņu stigas pa Jasmuižas miglainajiem tīrumiem. Jau tajā laikā komponistā brieda alkas pēc plašuma un sarežģītas atklāsmes. Viņam [komponistam] gribējās ievilkt krūtīs visas zemeslodes un visa sava skarbā laikmeta dvašu — ugunīgu, brāzmainu, traģisku. Un viņa klausītājiem, atzinējiem un cienītājiem tāpat nelika mieru šis vēlējumies. Tā mēs sapratāmies. Gruva valstis un cilvēku likteņi. Un komponists meklēja atbalsi savai mūzikai. Atdzīvojās leģendas par Atlantīdu, nāca talkā grāmatas ar fantastiskiem sižetiem, Platona apraksti. #metonymy Ilgi un sūri, tomēr neatlaidīgi veidojās «Atlantīda». Un, kad to klausījāmies, mēs pazinām un reizē arī nepazinām Jāni Ivanovu. Viņš bija mainījies, pārvērties. Bet arī pasaule bija pārvērtusies un mainījusies. Un vai pārvērtības nebija skārušas arī mūs — «Rāznas» un «Padebešu kalna» jauniņos klausītājus? Babru ciemā, Jāņa Ivanova bērnības pagalmos stāvot, es iedomājos zēnu, kas reiz te skrējis, ganījis govis, griezis stabules, plūcis purenes un klausījies cīruļus. Andrejs Ivanovs stāstīja par savu dēlu, bet man ausīs skanēja komponista Sestā simfonija. Tā [simfonija] dziļi un dedzīgi sakņojusies šajos akmeņainajos pakalnos, bērzu sulām piepildītajā krūkā, cerībām apvītajā varavīksnē. 
Šo simfoniju nevarēja iedomāties bez Preiļu pamalēm, bez Silajāņu māla. Un savukārt šodien arī Preiļi vairs nespēj dzīvot bez šīs mūzikas skaistuma. Un visa mūsu kultūra nespēj. Komponista jaunība bagātinājusi latviešu mūzikas pūru. Viņa meistarība dzimtās zemes skanīgajai dvēselei devusi jaunas un stipras tāluma buras. Kad piecdesmito gadu otrā pusē tapa filma par jauno Latgali, «Dziesma pār ezeriem», tur ļoti labi iederējās gan PSRS Tautas mākslinieka mūzika, gan paša konservatorijas profesora portrets. «Aiz ezera balti bērzi .. .» Tā visiem mums sen zināma un pazīstama dziesma. Ar to esam reibuši kāzās, sērojuši vientuLībā, meklējuši laimi vasaras pusnaktīs. Bet Jānis Ivanovs šo melodiju ievija tajā gleznā ainavā, no kuras ne acis, ne dzirdi nespējam novērst. 
Babru mājās mums parādīja Jāņa apgleznoto krāsni. Kādreiz Preiļu jauneklim, pārvarot šaubas un pretrunas, bija jāizvēlas, kam palikt uzticīgam — mūzikai vai tēlotājai mākslai. Uzvarēja ilgas pēc skaņu brīnuma. Īstenot šo jaunrades sapni komponistam daudz palīdzēja Vilhelms Purvītis. Pēc daudziem gadiem PSRS Tautas mākslinieks kādā intervijā sniedzis interesantas atbildes par skaņu un krāsu saikni kā radīšanas procesa ietekmētāju un virzītāju. Un piebildis, runājot par sevi: «Tādi dziļu pārdzīvojumu momenti man parasti asociējas ar tumši zilu krāsu.» #Q [Jānis Ivanovs]
Pirmo atzinību Jānis Ivanovs guva, piedaloties Starptautiskās esperantistu biedrības himnas konkursā, kur viņa veikums Vīnē tika godalgots. Tagad viņa darbi pazīstami tālu Padomju zemē, atskaņoti aiz mūsu valsts robežām. Četrpadsmitā simfonija — «Sinfonia da camera» savu pirmatskaņojumu pieredzēja Bratislavā, Donavas krastos. 
Plašāka un dziļāka kļūst Jāņa Ivanova daiļrades pasaule. Bet pirmavotus nedrīkst aizmirst. Nedrīkst aizmirst šūpļa čīkstu, pirmo rasu pagalmā, vēja pūsmu ceriņu krūmā, ganu meitenes dziedāto dziesmu un sirmā ciema muzikanta ermoņikas spēles. 
«Bez Latgales nemāku strādāt. Vienmēr to atceros.» Lūk, komponista vaļsirdīga atzīšanās pavisam nemuzikālā brīdī pēc kādas lekcijas. Tās ir arī viņa sirds trīsas, viņa pieķeršanās jaunībai, kad Jānis Ivanovs pastaigājas zem liepām Rīgā, kad sēstas pie klavierēm, uzmetot pirmās nošu zīmes jaunā partitūrā. 

Un šaja pasaule brīnumaina Viena dziesma caur gadiem skan. 
Mainas ceļi, un ainas mainas, Tikai pirmās purenes tvan. 
Tvan pār mūžu ar ķīvītes vaidu, Tvan ar vēju, kas pakalnos dūc, Kuru visos lielceļos gaidām, Lai var vieglāk uzelpot krūts. 
Vai tur nemani Raznu spīdam? Vai tur neceļas Atlantīda?  

60 “Latviešu Mūzika” nr. 12 (1977) | Ludvigs Kārkliņš

PAR JĀŅA IVANOVA DAIĻRADI 
Ludvigs Kārkliņš 
ledomājoties Jāņa Ivanova māksliniecisko personību tās patiesajā lielumā un daudzveidībā, mūsu iztēlē rindojas arvien plašāka un daudzšķautņaināka muzikālo tēlu ainava — liriskas izjūtas un dramatiski mezglojumi, žanriski raksturi un heroisks spēks, cildena apgarotība un traģikas atjauninošais lielums. Ja komponists būtu radījis tikai «Atlantīdu», Piekto un «Latgales» simfoniju, jau būtu pietiekami, lai viņa daiļrade kļūtu par sava veida robežšķirtni latviešu simfoniskās mūzikas ceļos. Taču mūsu priekšā septiņpadsmit simfoniju, trīs instrumentālu koncertu, piecu simfonisku tēlojumu un poēmu, daudzu instrumentālās un vokālās mūzikas sacerējumu autors, bez kā šodien latviešu mūzika vispār nav iedomājama. Jāņa Ivanova simfonisma augstais idejiski mākslinieciskais skanējums, lielais ētiskais spēks liek augt līdzi visiem un it sevišķi jaunajai paaudzei. Jaunajiem komponistiem Jāņa Ivanova partitūras ir kļuvušas par «neklātienes augstskolu». PSRS Tautas māksliniekam Jānim Ivanovam ir par ko stāstīt. Viņa bērnības un jaunības gadi pagājuši vētrainajā periodā starp divām revolūcijām, kad Rainis dzejolī «Dārgā brīvība» rakstīja: 
Uguns mums aprija mājas, Un lauks mūsu asinis dzēra — Vai tā par dārgi gan pirkts Nākotnes brīvības vārds? 
Jānim Ivanovam bija lemts kļūt par šīs brīvības ideālu paudēju. PSRS piecdesmit gadu jubilejas priekšvakarā Jānis Ivanovs ar pilnām tiesībām varēja apliecināt: «Jau trīsdesmit divus gadus domājam, strādājam ne katrs par sevi, bet katru domu un darbu mēģinām kā ķieģeli iebūvēt mūsu lielās Dzimtenes ēkā.» #Q [Jānis Ivanovs C’ĪŅA 1972] 1 
Jānis Ivanovs pieder pie tiem māksliniekiem, kuriem dzīve ir nepārtraukta radoša degsme, nemitīgi jauna satura, jaunu izteiksmes līdzekļu meklējumi. Viņa daiļrade iekļāvušies padomju mūzikas kultūras dārgumu krātuvē kā savdabīgs, dziļu jūtu caurvīts mūsdienu īstenības ainojums. Katrs nākamais gads paplašina mūsu priekšstatus par mākslinieka radošo potenciālu, taču nemainīgs paliek skaņraža mākslinieciskās personības suģestējošais spēks. «Ir viņam vienīgam raksturīgie paņēmieni, kas saklausāmi no simfonijas simfonijā, no opusa opusā, kas liek nemaldīgi noteikt, ka to rakstījis neviens cits kā Jānis Ivanovs,»1 atzīst Marģeris Zariņš. Runājot visplašākajās mākslinieciskās domāšanas kategorijās, viņš [ Marģeris Zariņš] piemin Jāņa Ivanova mākslas lielo nopietnību, ētisko tīrību, mūžseno cīņu starp labo un ļauno, tumsu un gaismu. Tā tas neapstrīdami arī ir. Bet kādi tad ir šie viņam raksturīgie paņēmieni? Kādi faktori tad Jāņa Ivanova mūziku jau pirmajā pēckara desmitgadē tā pietuvināja visplašāko klausītāju slāņu dzīves izjūtai? lemīļotā skaņraža muzikālie sacerējumi ik dienas skanēja radioraidījumos (vēlāk arī televīzijas pārraidēs) gan kadrā, gan aiz kadra un pat neatkarīgi no raidījuma adresāta (mūzika, māksla, literatūra, sadzīve, lauksaimniecība, rūpniecība). Jāņa Ivanova māksla bija kļuvusi par nepieciešamību, par laikmeta sabiedriskās izjūtas organisku sastāvdaļu. Viņa skaņdarbu muzikālās tēlainības amplitūda bija tik plaša, ka tā saskārās ar ikvienu īstenības parādību. Viena no Jāņa Ivanova daiļrades idejiski mākslinieciskā satura spēcīgākajiem izteicējiem ir meloss, viņa plašās, brīžiem Čaikovska un Rahmaņinova bezgalīgajai melodijai tik radniecīgās un tomēr latgaliešu tautas mūzikas dziļi savdabīgajās īpatnībās tvertās intonācijas. Ar tām sastopamies jau pirmajos simfoniskajos darbos («Poēma sinfonia» blakus partija, «Latgales ainava» lēnā daļa «Zilie ezeri»). Šīs slāviskās smeldzes un kāda īpaša, atturīga dailes prieka iezīmētās melodijas pavada Jāni Ivanovu visos viņa radošajos nodomos. «Latgales» simfonijas skerco daļā tautasdziesmas «Aiz ezera balti bērzi» melodija parādās visā savā pirmatnējā, kautrīgajā daiļumā, lai turpat uzplauktu krāšņās skaņu krāsās. Devītās simfonijas muzikālās drāmas traģisko pavērsienu aizēnā finālā ieskanas pazīstamajai līgodziesmai «Jānīts nāca par gadskārtu» tuva melodiska atklāsme, taču tās izteiksme ir tāla no «Latgales» simfonijas skerco neviltotās vaļsirdības un izjūtu tiešuma. Te jaunības gadu vaļaspriekam, tautas sadzīves skata draiskajam skaļumam jau pievienojušies ne tikai vīrišķīgāki žesti, bet arī elēģiski pārdomu meti, kas autobiogrāfiskās «Sinfonia da camera» lēnajā daļā pārtop dvēseles patosa pilnā meditācijā. #gender Sešpadsmitajā simfonijā balto bērzu atspulgus Latgales zilajos ezeros nomainījuši Padebešu kalna tumšie mākoņi. Taču arī šeit komponistam tik raksturīgais tautiskais meloss nezūd, kaut arī pakļaujas vēl dziļākai autora subjektīvo izjūtu pasaulei. 
Ne mazāk nozīmīgs aspekts Jāņa Ivanova daiļradē ir mūzikālās tēlainības asociatīvais spēks, viņa skaņdarbu mākslinieciskās iztēles spilgtums, kam, manuprāt, visai tieša saikne ar komponista muzikālās domāšanas programmatisko aspektu. Nav vajadzīgas speciālas studijas, lai, klausoties simfoniskos tēlojumus «Varavīksne», «Padebešu kalns», «Lāčplēsis», «Poēma luttuoso», nemaldīgi varētu nonākt komponista izvēlēto tēlu lokā. Vai gan «Atlantīdai», «Latgales» simfonijai, «Sinfonia energica», «Symphonia ipsa» virsrakstos dotie satura skaidrojumi neliecina par autora iekšēju nepieciešamību būt pārliecinātam par savas sarunas ar klausītāju vispārējo ievirzi? Acīmredzot tā ir mākslinieka pasaules uztveres, dzīves izjūtas radošās psiholoģijas izraisīta nepieciešamība, kas izteicas arī muzikālajā tēlainībā. 
Taču viss teiktais nav jāsaprot vienkāršoti. Māksla nedod visiem viennozīmīgas atbildes, mākslinieciskās uztveres procesā ne mazāk nozīmīga izrādās klausītāja personība, pieredze. Gadu gaitā aug un pilnveidojas sabiedrības garīgo interešu loks, izmainās arī komponista mākslinieciskā domāšana, pieaug filozofiskā vispārinājuma spēks. Jaunu veidolu skaņraža apziņā gūst arī jaunās īstenības parādības, tomēr autora tieksme runāt ar cilvēkiem skaidri un nepārprotami nemazinās. 
Raksturīgs piemērs ir V. I. Ļeņina simtās dzimšanas dienas atcerei veltītās «Symphonia humāna» ar Ziedoņa Purva vārdiem iecere. Uz radiokorespondenta jautājumu, kas rosinājis teksta izmantojumu simfonijas žanrā, autors atbildēja: «Tā kā instrumentālajai mūzikai nav vajadzīgās konkrētības, bet es gribēju, lai klausītāji mani saprastu nemaldīgi, nolēmu šoreiz simfoniju uzrakstīt orķestrim un runātājam.» Gribētos izteikt domu, ka visa Jāņa Ivanova simfoniskā mūzika ir programmatiska jau savā iecerē, tikai klausītājiem ne vienmēr bijis iespējams to izzināt. Gan daudzu pirmatskaņojumu priekšvakarā autors nav atturējies izteikties par jaundarba būtību. Ar programmatismu jo cieši saistīts arī Jāņa Ivanova mūzikā izteiktais žanriskums. Atbilstoši autora mākslinieciskās domāšanas evolūcijai primāro žanru izteiksmes it īpaši raksturīgas jaunības gadu darbiem, kā arī pēckara pirmajā desmitgadē radītajiem sacerējumiem. Minēsim kaut vai drastiskos dejiskos tēlus «Latgales ainavu» finālā, elēģisko valšveidību Trešās simfonijas pirmās daļas blakus partijā, «Latgales» simfonijas skerco dejisko pamattēmu, Septītās un Astotās simfonijas skerco kontrastainās epizodes ar slēptiem vai atklātiem valšveidības elementiem. 
Līdzīgā kārtā varētu izsekot vairākām žanriskām līnijām Jāņa Ivanova simfoniskajos darbos, nemaz jau nerunājot par agrīno klavierdarbu žanrisko ievirzi (Valsis, Mazurka), skaņdarbiem pūtēju orķestrim («Deju skats») un kinomūziku (Valsis no mūzikas kinofilmai «Salna pavasarī», Tango no mūzikas kinofilmai «Zvejnieka dēls»). Taču no mākslinieciskās domāšanas augsmes viedokļa būtiska gan vienu žanrisko līdzekļu nomaiņa ar citiem, gan arī vienmēr tipisko žanrisko izteiksmju pārtapšana. Abi šie aspekti jo nozīmīgi Jāņa Ivanova daiļradē. Tā, piemēram, žanru nomaiņā visai raksturīga ir Septītā simfonija. Te pēdējo reizi atklāti sastopam valša žanra līdzekļus (skerco epizodē), bet šīs pašas simfonijas lēnajā daļā sāk kristalizēties jauns žanrs — pasakalja, kuras izteiksmības ievirze kļūst arvien iespaidīgāka ar katru nākamo simfoniju. Žanra modulācija tādējādi iezīmē arī simfonisma tipa modulāciju. Liriski žanriskā simfonisma kultivētie sadzīves mūzikai brīžiem vēl tuvie deju žanru līdzekļi vairs neatbilst dramatiski konfliktējošā simfonisma vispārinājumu līmenim. Tādēļ arī žanrisko izteiksmes līdzekļu sfērā tik reljefi ienāk pasakaljas (arī sarabandas un tokātas) izteiksmības iespējas, kam piemīt daudz lielāks spēks koncentrēt domu, polarizējot asi dramatiskos konfliktējošos tēlus ne vairs blakus tēmās, kā tas bija liriski žanriskajā simfonismā, bet cikla daļu pretstatījumā. lespaidīga arī atsevišķo žanrisko līdzekļu evolūcija, kas tāpat iet kopsolī ar simfonisma tipu nomaiņu. Par tādu visai iespaidīgu žanrisko izteiksmi Jāņa Ivanova simfonijās var uzskatīt gājiena dziesmu, kas tik spilgti iezīmējas jau Trešās simfonijas finālā, valdzina ar melodisko plastiku un noapaļotām metroritmiskajām kontūrām. Citā atveidā ar šo pašu žanru sastopamies «Latgales» simfonijas fināla maršveida pamattēmā, kur daudz aktīvāka kļuvusi metroritma loma, kā ari skaņkārtas izteiksmība (doriskais minors). Pavisam jaunā kvalitātē šis vitāla apliecinājuma žanrs izskan «Sinfonia energica» un «Symphonia ipsa» finālos. Kā vienā, tā otrā gadījumā uz metriski stingri ostinēta fona (spēcīgos soļos) plūst neparasti plašas elpas augšuptiecoša melodija, kas jau dažās taktīs aizsniedz diapazonu līdz pat pusotrai oktāvai, nemitīgi pastiprinoties ritmiskajai nenoturībai. «Sinfonia energica» tā izpaužas nemitīgā ritmisko vienību saīsināšanā, kas rada paātrinājuma iespaidu; «Symphonia ipsa» — regulāro ritmisko vienību nomaiņā ar sinkopveida brīvdalījumiem. Kā vienā, tā otrā gadījumā tiek panākta strauja emocionālās dinamikas izaugsme, spilgta muzikālā tēlainība, kas ar savu žanriskā vispārinājuma spēku palīdz skaidrot visa cikla muzikālās dramaturģijas līkni. Muzikālās tēlainības asociatīvajā uztverē tikpat nozīmīga ir žanrisko elementu izklaidus inkrustācija sacerējuma procesuālajā attīstībā, kas līdzīgi sava veida žanriskiem vadmotīviem virza klausītāju uztveres procesu. Tieši šādai žanriskās izteiksmības koncepcijai ir nozīmīga vieta Vienpadsmitās un «Symphonia humāna» partitūrās. Pie tam izšķirošais faktors ir ikvienas žanriskās izpausmes subjektīvais griezums, objektīvo žanrisko likumsakarību pārkausējums komponista personības prizmā. 
Ļoti nozīmīgs apstāklis Jāņa Ivanova mākslinieciskās personības raksturojumā ir arī skaņdarbu tembrālā koncepcija, kas varbūt neizpaužas vienlīdz uzskatāmi visos sacerējumos. Tomēr nav grūti minēt šīs tendences galējās izpausmes, piemēram, gaiši koloristiskā, pat vizuālā tembrālā krāsu palete simfoniskajā tēlojumā «Varavīksne», kam grūti atrast līdzinieku latviešu mūzikā, un simfoniskais tēlojums «Padebešu kalns», kura pamatā ir dramatiski tumšas krāsas (pastorālā flautas melodija ekspozīcijā un poētiskā tautas melodija kodā vēl vairāk pasvītro simfoniskā tēlojuma tembrālo pamatievirzi). Protams, jautājumu var aplūkot vienkāršoti, gaiša muzikālā tēlainība — gaiša tembrālā koncepcija un otrādi, kaut gan šādai tembrālai dramaturģijai ir likumsakarīgs pamats un tā ir raksturīga abiem augšminētajiem piemēriem. Līdzīgā kārtā varētu minēt arī dažas simfonijas; tā, piemēram, Devītās un Vienpadsmitās simfonijas traģiskajām muzikālās tēlainības ievirzēm atbilst arī tumšas tembrālas koncepcijas. Sestās, Septītās un Desmitās simfonijas optimistiski apstiprinošajām koncepcijām atbilst ari šo skaņdarbu gaišās tembrālās krāsas. Taču ne vienmēr vērojama šāda atbilstība. «Atlantīdas» muzikālās tēlainības koncepcija ir traģiska, bet tembrālās ieceres pamattonis ir gaišs. Tas pats sakāms par «Symphonia ipsa», kur visa cikla muzikālās dramaturģijas kulminācija lēnajā daļā ir dziļi traģiska, taču tematisma tembrālā koncepcija ir pārsvarā gaiša. Kas tad nosaka tembrālo koncepciju skaņdarbā, ja tā var būt atšķirīga no mākslinieciskās tēlainības, no muzikālās dramaturģijas ievirzes? Domājot salīdzinoši, arī tēlotājā mākslā var sastapt optimistisku ainavu, kas iecerēta naksnīgās noskaņās, un otrādi — traģisku vēstījumu, kur pārsvarā ir gaišas krāsas. Pat katram māksliniekam mēdz būt sava tembrālā gamma, kas, protams, var evolucionēt. Taču vispārzināmas ir Rembranta audeklu krēslainās noskaņas vai arī Čurļoņa arvien gaišos toņos ieturētās gleznas. Tāpat arī Levitāna vai Purvīša mākslas vienmēr gaišais pamattonis, kaut arī episka vērojuma vai skumju aizēnots. Vai var salīdzināt Musorgska un RimskaKorsakova vai Šostakoviča un Prokofjeva simfonisko darbu tembrālās koncepcijas? Jāņa Ivanova daiļradē var runāt par tembrālās koncepcijas evolūciju, kas (līdzīgi Mjaskovskim) lielās līnijās iet paralēli simfonisma tipu evolūcijai. Tādēļ arī ar sešdesmitajiem gadiem krasi pastiprinās tumšās tembrālās koncepcijas, kas vairāk atbilst dramatiski konfliktējošā simfonisma muzikālās tēlainības pamatievirzei un ir Jāņa Ivanova mākslinieciskajai personībai vispieskanīgākās. 
Tembrālās koncepcijas raksturojumam būtisks ir ne tik daudz attiecīga tembra instrumentu izmantošana vai neizmantošana (protams, ari tas), ne tik daudz augstā vai zemā reģistra pārsvars partitūras skaņu rakstā (svarīgs aspekts orķestra kolorītā), bet galvenokārt muzikālās tēlainības skaņkārtiski tembrālās un arī ritmiski fakturālās īpatnības, tas ir mākslinieciskās ieceres vizuāli foniskais aspekts kā iepriekšminēto faktoru sintēzes rezultāts, respektīvi, paša darbojošā «personāža» vai arī vides foniskais veidols, kas daudzējādi atklāj arī autora dzīves uztveri, īstenības parādību atlasi un vērtējuma mēru. Daudzos gadījumos tembrālās koncepcijas pretpoli ir tādiem pretējiem virzieniem kā impresionisms un ekspresionisms piederoši skaņdarbi, taču tā nav likumsakarība, jo kolorītu dažādība ir šo virzienu sacerējumiem pats virspusīgākais radītājs. Tembrālajai koncepcijai var būt arī zināma saskare ar attiecīgās tautas mākslu, uztveres psiholoģiju, temperamentu, dabu, respektīvi, ar konkrētā autora daiļrades nacionālo iezīmīgumu. Tā, piemēram, Arama Hačaturjana sacerējumu spilgtās tembrālās koncepcijas ir visciešākajā saiknē ar armēņu tautas mākslas nacionālo kolorītu, dzirkstošā temperamenta dienvidniecisko kaismi, kā arī saules apveltīto dabas ainavu. Mūsu piejūras republikas skarbie vēji un mākoņainās debesis, ziemeļnieciskās dabas daudz atturīgākā ainava nevar neizpausties arī mūsu cilvēku psihē, domāšanā, raksturā un vienlaikus arī mākslinieciskajā izjūtā. Par to jo spilgti varam pārliecināties Jāņa Ivanova daiļradē, atceroties kaut vai simfonisko tēlojumu «Lāčplēsis», Klavierkoncertu, «Poēma luttuoso» un Vienpadsmito simfoniju. Jāņa Ivanova jaunradi iezīmē visai būtiska muzikālās domāšanas evolūcija — no liriski žanriskajiem simfoniskajiem tēlojumiem jaunrades ceļa sākumā līdz dramatiski konfliktējošām, filozofiskām simfonijām gadsimta otrā pusē, no vēlīnā romantisma stilistikas līdz mūsdienu laikmetīgo izteiksmības iespēju apguvei. Jāņa Ivanova muzikālās domāšanas visspilgtākās īpašības ir dziļā īstenības analīze, muzikālās tēlainības asociatīvais konkrētums, māksliniecisko izjūtu romantiskais poētiskums un mūzikas valodas nacionālais iezīmīgums, kas arī nosaka Jāņa Ivanova mākslas idejisko mērķtiecību un māksliniecisko saturīgumu. Septiņpadsmit simfonijas — tā ir Padomju Latvijas sociālistiskās īstenības mākslinieciskos tēlos tverta panorāma, kas šodien, pateicoties arī izcilajam komponistam, pazīstama tālu aiz mūsu republikas robežām. Jāņa Ivanova simfonijās jūtam laikmeta soļus. 

1 Zariņš M. Jani Ivanovu godinot. — «Cīņa», 1976, 11. dcc. 


i Ivanovs J. Dzīves krāšņa varavīksne. — «Cīņa», 1972, 20. sept. 

61 “Latviešu Mūzika” nr. 12 (1977) | Jeļena Voskresenska

PAR KOLĒĢI PĒTERI PEČERSKI 
Jeļena Voskresenska 
Pirmais pēckara gads. Pēc fašistisko okupantu padzīšanas Latvijas Valsts konservatorijā bija sākusies darba rosme. Te it bieži varēja sastapt militārā formas tērpā jaunu cilvēku ar kupliem, tumšiem matiem, allaž jautri noskaņotu, humora pilnu. Ap viņu aizvien pulcējās jaunieši. Tas bija pianists Pēteris Pečerskis. Toreiz viņš vadīja Rīgā armijas dziesmu un deju ansambli. Un dabīgi, ka lieliskais mūziķis, profesora H. Neihauza klases absolvents, tūdaļ pievienojās tiem, kuri strādāja pie Rīgas mūzikas dzīves atjaunināšanas. Dienot armijā, Pēteris Pečerskis kļuva par Latvijas Valsts filharmonijas lektoru un pianistu. Ar P. Pečerski iepazinos 1946. gadā konservatorijas mūzikas skolas kameransambļa klasē. Mācības viņa stundās ritēja dzīvi un interesanti. Parasti audzēkņi spēlēja četrrocīgi Mocarta un Bēthovena simfonijas, kā arī Arenska un Rahmaņinova darbus divām klavierēm. Pedagogs pats bieži sēdās pie instrumenta un daudz spēlēja, bija allaž labvēlīgi noskaņots, možs un asprātīgs, aizrautīgi stāstīja par autoriem, kuru skaņdarbus uzdeva mācīties. Neapmierinātību viņš izpauda jokojot, neaizvainojot. Klasē bieži runāja arī par literatūru un glezniecību. Tajos laikos, kad mācības līdzekļu bija gaužām maz, tāda palīdzība mums ļoti noderēja. Pētera Pečerska kolosālā enerģija un darboties griba izpaudās jebkurā pasākumā, jebkurā darba vietā, kur viņš strādāja. Piecdesmitajos un sešdesmitajos gados izdoto grāmatu, nošu un brošūru titulos bieži sastopam viņa vārdu. Viņš bija Latvijas Valsts izdevniecības redaktors. Apguvis latviešu valodu, P. Pečerskis labprāt tulkoja savu kolēģu muzikologu darbus krievu valodā. 
Trīsdesmit darbības gados Rīgā viņš uzrakstījis daudz kritisku rakstu, mūzikas dzīves apskatu, jaundarbu iztirzājumu. Visvairāk viņa rakstu ievietots laikrakstā «Sovetskaja Latvija», samērā daudz arī Vissavienības presē. īpaši populārs P. Pečerskis kļuva kā lektors. Lekcijas viņš lasījis dažādām auditorijām: augstskolu studentiem un pensionāriem, vispārizglītojošo un mūzikas skolu audzēkņiem, karavīriem un rūpnīcu darbaļaudīm, atpūtniekiem Jūrmalā, nereti arī brālīgajās padomju republikās. Viņa lekcijās allaž bija dzīvs un tēlains izklāsts, apbrīnojams kontakts ar klausītājiem. Šķita, ka viņš bieži atkāpjas no lekcijas tēmas, skarot dažādus interesantus faktus, sniedzot salīdzinājumus. Taču beigās izrādījās, ka tas viss ir visciešākā veidā saistīts ar tēmu, ieceri, galamērķi. Parasti viņš stāstījumu mēdza ilustrēt, atskaņojot attiecīgo vielu uz klavierēm. 
Viņa personā lieliski apvienojās spējīgs muzikologs, lielisks pianists un koncertmeistars. Tāpēc arī mēģinājumi pirms viņa lekcijām bija nopietni, tajos tika smalki izslīpēts daiļdarbu priekšnesuma stils un raksturs. 
Lekciju tematika ārkārtīgi plaša, tā ietvēra krievu, latviešu un Rietumeiropas klasiskās mūzikas problemātiku vēsturiskā griezumā, kā ari padomju daudznacionālās mūzikas attīstības pamatjautājumus. 
Sešdesmito gadu sākumā filharmonijas lekciju darbs sāka izvērsties Rīgas un perifērijas skolās, darbu sāka daudzi jauni lektori. P. Pečerskis viņiem krietni palīdzēja gan ar padomiem, gan skaņdarbu iztirzājumiem, gan grāmatām un notīm no savas plašās bibliotēkas. Prazdams vairākas svešvalodas, viņš viegli orientējās jebkurā materiālā un stilā. Vēlāk P. Pečerskis atgriezās konservatorijā, par pedagogu speciālajā klavierklasē un koncertmeistaru klasē. Pētera Pečerska lielo dotību un plašo interešu universāla daba atklājās viņa aktīvajā līdzdalībā republikas mūzikas dzīves svarīgākajos pasākumos. Bez tam viņš televīzijas žurnālā «Mūzika» komentēja operu izrādes un simfoniskos koncertus, vadīja lekciju ciklu «Parunāsim par džezu», aktīvi piedalījās LPSR Komponistu savienības dzīvē, kolēģu radoša darba izvērtēšanā. levērojams ir P. Pečerska pēdējais filharmonijā nolasītais lekciju cikls «Debisī daiļrade». Kā zināms, franču impresionistu un it sevišķi Debisī daiļrades pētījumiem viņš veltīja daudzus gadus un aizstāvēja mākslas zinātņu kandidāta grādu. Pēteris Pečerskis no mums šķīrās radošās darbības pilnbriedā. Tagad, domājot par viņa visspilgtākajām īpašībām, gribas uzsvērt pašu galveno — viņa pamatmērķis bija ieinteresēt par mūzikas mākslu arvien jaunus cienītājus, jo viņš uzskatīja, ka mūzikas māksla modina cilvēkos labā un skaistā izjūtu.

62 “Latviešu Mūzika” nr. 12 (1977) | Gunta Boža

MANAS ATMIŅAS PAR PEDAGOGU PĒTERI PEČERSKI 
Gunta Boža 
Skaidri atceros sajūtu, ar kādu gāju pie sava pedagoga P. Pečerska uz stundām. Jau braucot no rīta ar autobusu uz konservatoriju, centos atslēgties no apkārtējās pasaules un koncentrēties izpildāmajiem skaņdarbiem. Dodoties uz stundu, mani neatstāja sajūta, ka mani sagaida kaut kas sevišķs, neikdienišķs — satikšanās ar lielu personību, īstu mūziķi un atsaucīgu cilvēku. Tomēr stundas vienmēr pārspēja gaidīto, vienmēr bija neparastākas, nekā biju cerējusi. 
No rītiem plkst. 9.00 viņš vienmēr ieradās konservatorijas 16. klasē enerģisks un jaunu ideju pilns. lekārtojās, noņēma pulksteni no rokas, izņēma zīmuli un portsigāru un nosēdās klausīties. Parasti viņš pirmo reizi noklausījās skaņdarbu, nepārtraucot audzēkņa spēli (arī tad, ja tā bija liela, trīsdaļīga sonāte), tikai ar zīmuli atzīmēdams notīs neprecizitātes. 
No rītiem viņš vienmēr ieradās gludi sasukājies, bet jau pēc brīža mati bija sajaukti, tad tika norauta un ielidoja portfelī «šī neciešamā kaklasaite» un vēl pēc brīža žakete tika uzkārta uz krēsla atzveltnes. Viņš pats sēdās pie klavierēm, demonstrēja, komentēja un laboja nepilnības izpildījumā. Stundās viņš daudz spēlēja priekšā gan izpildāmo skaņdarbu, gan kā analoģiskus piemērus simfonijas, operas, un arvien bija jāapbrīno viņa fenomenālā muzikālā atmiņa. Viņš uzskatīja, ka visu nianšu smalkumu un raksturu nokrāsu dažādības vārdiem nemaz nevar pateikt, ka to var izdarīt tikai mūzikas valodā. 
Parasti P. Pečerskis jau pirmajās stundās prasīja, lai studenti spēlētu no galvas. Atceros, kā pirmajā tikšanās reizē pedagogs man iedeva Ļutoslavska «Variācijas par Paganīni tēmu» divām klavierēm. Tā kā viņš man bija liela autoritāte, tad ļoti centos un pēc divām dienām spēlēju savu partiju no galvas pareizā tempā. Pēc tam viņš man vienmēr to atgādināja, kad centos iestāstīt, ka nevaru taču visu momentā no galvas iemācīties. 
Arī koncertus pedagogs lika vienmēr sākumā izspēlēt cauri tempā un raksturā, tajā brīdī nepievēršot uzmanību dažādām nejaušībām un nekārtībām. Viņš uzskatīja, ka tas ļauj aptvert skaņdarbu kopumā un dod stimulu turpmākam darbam. Bet tūlīt pēc tam sākās vissīkākais un pedantiskākais darbs. 
P. Pečerskis brīvi orientējās vācu, angļu un franču valodās, kas viņam ļāva precīzi skaidrot, piemēram, Debisī un Ravela dotos apzīmējumus. Viņš ļoti dusmojās par neprecīziem vai dažreiz pat gluži nepareiziem tulkojumiem. Tāpat viņam patika atklāt dažādas iespiedkļūdas — vai tas bija punkts pie nots, vai līgas trūkums. 
Pedagogam bija ārkārtīgas izdomas spējas un radoša pieeja aplikatūrai un nošu materiāla un pasāžu sadalījumam starp rokām. Tie kalpoja ne tikai pianista tehnisko ērtību labad, bet vienmēr bija pakļauti skaņdarba ieceres atklāsmei. 
P. Pečerska pianistiskais tonis bija silts un izteiksmīgs. (Viņa pirkstiem bija lieli spilventiņi. Par ceturtā pirksta spilventiņu viņu apskaudis pat viņa pedagogs Neihauzs, kurš teicis, ka uz tā varot pat izgulēties.) Tomēr skaistu toni P. Pečerskis nekad neizvirzīja kā pašmērķi. Tā, strādājot pie Rahmaņinova «Rapsodijas par Paganīni tēmu» VII variācijas, kur parādās nāves tēma «Dies irae», viņš ilgi pūlējās, lai panāktu skarbu, it kā sastingušu toni mana maigā un dziedošā vietā. (Kā piemēru viņš stāstīja, ka Toskanīni piedāvāta kāda jauna primadonna ar skaistu balsi lēdijas Makbetas lomai. Toskanīni atteicies no viņas kā nepiemērotas, jo uzskatījis, ka lēdijai Makbetai jābūt vecai un balsij aizsmakušai.) 
Tāpat P. Pečerskis necieta haotiskus, neattaisnoti ātrus tempus, kas neatbilda skaņdarba raksturam (piem., Bēthovena 17. sonātes III daļā, Prokofjeva 2. un 6. sonātes pirmajās daļās). Viņam bija iemīļots teiciens: «Vajag turēt sevi grožos.» #Q [Pēteris Pečerskis] Viņa paša virtuozitāte, roku veiklība un precizitāte bija apbrīnojama. Kādreiz viņš man klasē nospēlēja Šopēna Etīdi op. 25 Sol bemol mažorā (kuru, kā viņš izteicās, bija spēlējis pirms gadiem četrdesmit) tādā tempā, ka ilgi nespēju atjēgties, kā tas vispār iespējams (bez tam viņš spēlēja ar 9 pirkstiem, jo labās rokas ceturtais pirksts pēc operācijas vairs nedarbojās). 
Roku atbalstu un brīvību pedagogs ieteica meklēt visa ķermenī. Viņš mācīja — jo klusāku pianissimo grib panākt, jo vairāk piesitiena kustībai jāizriet no visa ķermeņa, nevis tikai no rokas vai pirkstu galiem. Lielu nozīmi viņš piešķīra pedalizācijai. Viņš uzskatīja, ka to pilnībā nevar nofiksēt — pierakstīt, jo pedālizācija katrā izpildījuma reizē mainās atkarībā no atskaņojuma. Viņš ļoti daudz mācīja lietot puspedāļus, ceturtdalpedāļus, vibrējošo pedāli. Pēteris Pečerskis uzskatīja, ka daudzas stundas dienā mehāniski vingrināties ir bezjēdzīgi. leteica spēlēt divarpus, trīs, augstākais četras stundas dienā, daudz lasīt, klausīties un iepazīt mūziku. 
Viņa iemīļotie komponisti bija Debisī, Musorgskis, Rahmaņinovs, Prokofjevs. Mani pirmā brīdī pārsteidza viņa attieksme pret šiem komponistiem. Tie viņam bija kā tuvi un labi pazīstami cilvēki — viņš brīvi orientējās to radu rakstos, gada skaitļos, paziņu lokā un uzskatos. 
Speciālā klavieru klasē Pēteris Pečerskis bija sācis strādāt samērā nesen, (viņš mēdza jokoties, tēloti kaprīzā balsī sakot: «Ak, es taču esmu jauns pedagogs!»), un es biju viņa pirmā abituriente, tādēļ viņš strādāja ar lielu interesi un aizrautību. Lai gan viņš darbojās tik daudzās un atbildīgās mūzikas jomās, tomēr mums, studentiem, bija sajūta, ka esam viņa dzīvē galvenais. Viņš domāja par mums dienu un nakti ne tikai pārnestā, bet arī tiešā nozīmē. #metonymy Atceros, reiz, no rīta ieradies uz stundu, viņš man sajūsmā paziņoja: «Zini, vakar es nevarēju ilgi aizmigt, domāju par tevi, un pēkšņi man ienāca prātā doma, ka tev taču noteikti vajag spēlēt Šopēna «Fantāziju fa minorā».» Toreiz jutos ļoti pārsteigta un izbrīnīta, ka pedagogs sastāda man repertuāru pa bezmiega naktīm. Tagad, kad pati strādāju par pedagogu, tas man neliekas vairs nesaprotami. Pēteris Pečerskis vienmēr centās uzdot daudzpusīgu programmu, uzaicināja spēlēt savās koncertlekcijās filharmonijā, radio ierakstos. Viņš sacīja: «Uz priekšu vajag virzīties plašā frontē!» #Q [Pēteris Pečerskis] Atceros, ka reiz teicu, ka vasarās nemēdzu daudz spēlēt. Viņš brīnījās: «Kas tad tu esi — sezonas strādniece, vai?» #Q [Pēteris Pečerskis]  Pedagogs centās studentos ieaudzināt patstāvību. Reiz, kad līdz studentu koncertam, kurā man bija jāatskaņo trīs Debisī prelūdijas, bija palikušas divas nedēļas, viņš paziņoja: «Vairāk tevi līdz koncertam neklausīšos. Strādāsim tālāk pie citas programmas. To tu sagatavosi patstāvīgi.» Bet tobrīd man pie šīm prelūdijām bija vēl daudz darba. Pēteris Pečerskis arvien bija gatavs noklausīties studentu. Svētku dienās un vasarā viņš strādāja mājās. Atceros pirmo reizi, kad tur aizgāju. Viņš man iedeva čībiņas un teica: «Pie manis pat Rihters, kad iebrauc, staigā čībiņās.» Atceros, ar kādu bijību sēdos pie klavierēm, pie kurām spēlējis pats Rihters. Ar savu jaunības draugu un studiju biedru Svjatoslavu Rihteru Pēterim Pečerskim bija cieši kontakti. Reiz mājās viņš man rādīja tikko saņemtu sūtījumu — plati no Rihtera, uz kuras konverta viņš lieliem burtiem bija uzšņāpis trīs vārdus: «lIeTH! IlpußeT! Cjiaßa!» Mājās P. Pečerskim bija daudz nošu un skaņuplašu, kuras viņš bija izvēlējies ar lielu atlasi. Vienmēr viņš atrada laiku demonstrēt man kādu interesantu ierakstu, kādreiz uzdāvināja notis, plates, ieteica jaunu grāmatu. Ļoti viņam patika Kogana «y BpaT MacTepcTßa» un «PaāoTa miaHHCTa». 
P. Pečerskim piemita vienreizēja koncentrēšanās un pārslēgšanās spēja. Kādreiz mājās, kad viņu iztraucēja kāda garāka telefona saruna, viņš pēc tās momentā atgriezās tieši pie tās pašas intonācijas, pie kuras mēs strādājām iepriekš. Pianists bija paškritisks un nekautrējās atzīt, ja, pēc viņa domām, kaut kas nebija izdevies. Pēc kāda koncerta viņš man teica: «Šodien mēs abi spēlējām slikti — gan tu, gan es.» Mācījos pie Pētera Pečerska arī koncertmeistaru klasē četrus gadus, bet tās jau ir citas, tikpat spilgtas atmiņas. Nav aizmirstams, cik perfekti viņš lasīja no lapas, kā pats spēlēja un dziedāja priekšā operu ārijas un skatus, apbrīnojami spilgti atklādams tēlu raksturus un mūzikas saturu. 
Arī pēc konservatorijas beigšanas viņš vienmēr uzmundrināja nezaudēt formu, spēlēt, uzaicināja piedalīties savās lekcijās filharmonijā. 1973. gadā ierosināja un palīdzēja man sagatavoties uz konkursu, veltītu Rahmaņinova 100. dzimšanas dienai. Tāpat aicināja vest pie viņa manus audzēkņus. Viņš smējās: «Es viņiem iznāku tikpat kā vectētiņš!» Stundas pie Pečerska bija liels prieks, satraucošu meklējumu un atklājumu laiks. Tās nebija stundas šī vārda parastā nozīmē, tā bija cīņa par tuvināšanos kādam bezgala tālam mērķim un ideālam, kuru pedagogs Pēteris Pečerskis mums prata parādīt. 

63 “Latviešu Mūzika” nr. 12 (1977) | redakcija
«SIRSNĪGI SVEICAM, LATVIEŠU DRAUGI!» 
Ar šādiem transparentiem latviešu valodā bija greznotas ielas un ceļi daudzās pilsētās Sibīrijā, Ziemeļkrievijā un Vidusvolgas apvidos, kurus 1976. gada jūnijā šķērsoja latviešu mākslas dekādes maršruti Krievijas Federācijā. Mūsu mākslinieki, kas bija kuplā skaitā devušies ciemos pie lielā kaimiņa, [uz Krieviju] pilnām izbaudīja krievu tautas tradicionālo viesmīlību un sirsnību. Viņi nokļuva draudzības un brālības atmosfērā. Visi dekādes dalībnieki pārliecinājās arī par latviešu mākslas lielo autoritāti ne tikai Maskavā, bet arī tālajos Krievzemes nostūros. 
Dekāde aizsākās ar lielu latviešu mūzikas koncertu Kremļa Kongresu pilī. Daudzveidīgā kompozīcijā (galvenais režisors Alfrēds Jaunušans) izskanēja latviešu tautasdziesmas, latviešu klasiķu un mūsdienu autoru darbi. Bagātā devā Maskavas publika iepazinās ar latviešu dejas daili. Koncertā piedalījās mūsu republikas izpildītājmākslas izcilākie pārstāvji: operas solisti L. Andersone-Silāre, R. Zelmane, M. Krīgena, S. Raja, I. Jākobsone, P. Grāvelis, K. Zariņš, V. Okuņs, J. Rijkuris, baleta solisti Z. Ersa, L. Ļubčenko, A. Rumjancevs, V. Gorbaņovs, Valsts filharmonijas soliste L. Daine, aktrises E. Radziņa, V. Artmane u. c. Koncertā piedalījās kamerkoris «Ave sol», Valsts akadēmiskais koris, Latvijas televīzijas un radio Teodora Kalniņa koris un simfoniskais orķestris, Valsts filharmonijas deju ansamblis «Daile», Tautas deju kolektīvs «Liesma», pūtēju orķestris «Rīga». Koncertu diriģēja A. Viļumanis, R. Glāzups, J. Hunhens, G. Ordelovskis, koru vadītāji I. Cepītis, A. Derkēvica un I. Kokars. Koncerts Kremļa Kongresu pilī apliecināja latviešu muzikālās kultūras augsto līmeni. Kolonnu zālē notika simfoniskais koncerts, kurā diriģenta V. Sinaiska vadībā atskaņoja Jāņa Ivanova Cellokoncertu (solists E. Bertovskis), poēmu «Lāčplēsis» un Bēthovena Devīto simfoniju. 
No Maskavas latviešu mākslinieku ceļi sadalījās trijos virzienos. Viens veda uz ziemeļiem — Vladimiru, Jaroslavļu, Suzdaļu; otrs uz dienvidiem — Uļjanovsku, Penzu, Saratovu; trešais uz austrumiem — Sibirijas pilsētām Tomsku, Kemerovu, Belovu, Prokopjevsku, Meždurečensku. Un visur māksliniekus sagaidīja sirsnīga viesmīlība. Stacijās un lidlaukos līdz ar tradicionālo sālsmaizi viņus sveica daudzie kori ar mūsu «Pūt, vējiņi!» latviešu valodā. Bet tālajā Meždurečenskā — bērnu koris perfektā latviešu izrunā dziedāja «Kur tu teci, gailīti man». Mūsu republikas mākslinieki uzstājās lieliskās koncertzālēs un greznās strādnieku kultūras pilīs. Te bija nodrošināts viss — ērta mēģināšana, ērta koncertēšana. Taču pats galvenais — šīs pilis pildīja saprotoša, mākslu mīloša publika, kas atvērtām draugu sirdīm uzņēma brālīgās tautas pārstāvju sniegumu. Lieliski organizētās LPSR Kultūras dienas Krievijas federācijā atstāja dziļas pēdas cilvēku sirdīs, tām bija liela loma draudzības saišu tālākajā nostiprināšanā starp latviešu un krievu tautām. 

64 “Latviešu Mūzika” nr. 13 (1978) | Arnolds Klotiņš

MĀKSLAS SPOGULIS PAGĀTNES MEISTARU ROKĀS 
Arnolds Klotiņš 
ESTĒTISKĀ ATSPOGUĻOJUMA SPECIFIKA TĀS SAKAROS AR MĀKSLAS MANTOJUMA IDEJISKO NOVĒRTĒJUMU 
Pagātnes mākslas darbu vērtēšana nebeidzas, kamēr vien turpinās to dzīve sabiedrības apziņā. Tas notiek ne tikai tāpēc, ka, pārdzīvojot laikmetus, ilggadīgs mākslas darbs spēj atklāt sevī jaunus satura aspektus un nianses. Ir arī tā, ka, mainoties un paplašinoties sabiedrības estētiskajai apziņai, mainās un spodrinās pagātnes mākslas vērtējuma kritēriji. Kad jauna laikmeta tiesas priekšā stājas mākslas mantojums, tad kļūst redzams ne vien «nodarījuma» sastāvs, bet arī «tiesas sastāvs». Pēdējos gados ir aizritējušas simtgades vairākiem latviešu mūzikas vecmeistariem — Ernilim Melngailim, Emīlam Dārziņam un Jāzepam Mediņam. Vērojot, kā mūsu muzikāli teorētiskā un publicistiskā doma #metonymy šais atcerēs ir vērtējusi viņu darbības un daiļrades dažādos aspektus, un domājot, ka drīz (tādas pašas atceres dēļ) pastiprinātas uzmanības centrā nokļūs arī Alfrēda Kalniņa plašais, sazarotais, estētiski komplicētais daiļrades mantojums (kas turklāt saistīts ar pusgadsimta ilgu latviešu, kā arī cittautu dzejas attīstību), rodas vēlēšanās teorētiski sistematizēt un aplūkot dažus svarīgus mākslas idejiskā vērtējuma jautājumus. LPSR Zinātņu akadēmija ir sākusi darbu pie kompleksās problēmas «Literatūras un mākslas pētīšana un izdošana» teorētiskas un praktiskas risināšanas, un šis darbs ietver arī latviešu klasiskās mūzikas mantojuma izdošanas perspektīvu tuvākajā gadu desmitā. Protams, pagātnes mākslas vērtējuma problemātika ir plašāka, nekā iespējams tvert viena raksta ietvaros, tāpēc apzināti būs jāierobežojas tikai ar dažu svarīgāko pieturas punktu un risinājuma līniju iezīmējumu. 
Ikviena mākslinieka daiļrades mantojuma un estētikas novērtēšanā pirmšķirīga nozīme ir pareizai metodoloģijai. Marksistiskā mākslas zinātne, uzsvērdama idejiskā satura primātu daiļradē, pasvītro arī nepieciešamību vērtējumos stingri ievērot īstenības mākslinieciskās atspoguļošanas specifiku, bez kā nemaz nav iespējams spriest par šī atspoguļojuma gaidāmajiem rezultātiem un patiesīguma pakāpi. Savukārt metodoloģijas visupirmais uzdevums ir precīzi noteikt, ko gribam pētīt, un tādēļ ir reizi par visam reizēm jāatbild uz jautājumu, kas ir radoša mākslinieka estētika un kādi tās vērtēšanas kritēriji. Mākslinieka estētika — šajā jēdzienā parasti summējas un saplūst divas atšķirīgas un atsevišķi pētāmas parādības, ko ikdienas praksē bieži vien nepietiekami diferencējam. No vienas puses, mākslinieka estētika ir dzīves īstenības redzējuma, apjēguma un novērtējuma veids, mākslinieciskās domāšanas individuāli psiholoģiskā un sociāli vēsturiskā savdabība, kas pilnvērtīgi izpaužas vienīgi pašos daiļrades rezultātos. No otras puses, ar šo summāro jēdzienu apzīmējam arī mākslinieka teorētiskos uzskatus par mākslas plašākajiem filozofiskajiem jautājumiem. Pirmajā gadījuma ir runa par estētisku atspoguļošanu (daiļrades estētika), bet otrajā — par teorētisku (estētiskie uzskati). Katrai no tām ir sava specifika, kuras neievērošana bieži ved pie kritēriju neskaidrības. 
Lai skaidri apzinātos, kāda specifika piemīt estētiskajai atspoguļošanai, kam mākslinieka darbībā galvenā loma, ir precīzi jāsaredz tās atšķirība no teorētiskās izziņas (atspoguļošanas). Tas nepieciešams ne vien tādēļ, lai savstarpēji nejauktu šīs divas izziņas formas un to rezultātus mākslinieka atstātajā mantojumā (t. i., tāda mākslinieka novērtējumā, kurš nodarbojies gan ar daiļradi, gan paudis savus uzskatus teorētiski), bet arī tādēļ, lai estētiskajai atspoguļošanai neizvirzītu prasības, kādas izvirzāmas vienīgi teorētiski izzinošai darbībai. Gan viena, gan otra ir dzīves īstenības izziņa. Estētiskās atspoguļošanas (izziņas) svarīgākā forma ir māksla un literatūra, bet ar teorētisko izziņu nodarbojas dabaszinātnes, matemātika, filozofija, sociāli politiskās un mākslas zinātnes. Sabiedriskās zinātnes savos izziņas mērķos ir mākslai vistuvākās. Arī izziņas objekts tiklab zinātnei, kā mākslai ir viens un tas pats — objektīvā realitāte (te ietilpst gan apkārtējā materiālā pasaule, gan arī cilvēka sabiedriskā un individuālā apziņa). Bet atšķirīgs ir tas, ko šajā objektā izzina katra no tām. Māksla idejisko saturu smeļ laikmeta sabiedrības vai tās daļas noskaņās, idejās, ideālos un to izteic daiļdarba mākslinieciskajā idejā. It sevišķi tajās mākslās, kas maz saistītas ar jēdzienisku, vārdisku informāciju (arī mūzikā), šis mākslinieciskais idejiskums izpaužas īpašos mākslinieka emocionālo attieksmi vispārinošos summāros veidojumos (daiļdarba tonusā, koncepcijā, dramaturģiskajās un žanriskajās nosliecēs utt.), kam pamatu pamatos ir radītāja personības sociāli psiholoģiskā struktūra ar tās svarīgāko elementu — pasaulizjūtu — centrā. 
Pasaulizjūtas ietekme spilgti atklājas, ja salīdzinām skaņdarbus, kam kopēja tematika, ierosmes vai teksts. Piemēram, divas mūsu gadsimta simfonisma virsotnes — Sostakoviča Astotā simfonija un Honegera Otrā simfonija —, lai gan tās abas radušās apmēram vienlaikus smagākajās vācu fašisma agresijas dienās un atspoguļo kara iespaidus, pārstāv kopīgu psiholoģiski filozofiska simfonisma žanru, līdzīgu stilistiku un ietver pat radniecīgus tēlus, tomēr mākslinieciskajās idejās ir atšķirīgas — Honegeram ļaunā un labā tēlu pretmeti paliek vairāk sevī noslēgti, fatālāki, turpretī Šostakovičam tie sniegti nesamierināmā konfliktā un cīņā.1 Cits piemērs — Dārziņa un Melngaiļa atšķirīgās kordziesmas ar Aspazijas vārdiem «Mēness starus stīgo». Aspazijas tēloto mīlas ideālu Dārziņš paceļ tādos poetizācijas augstumos un tuvojas tam ar tik trīsamām ilgām, ka te pietāte pret šo ideālu jau robežojas ar tā neaizsniedzamības izjūtu. Melngailis turpretī ideālās mīlas tēlu ietvēris maigi vijīgā serenādē, dzied par to pat ar zināmu emocionālu komfortu un beigās uzgavilē tai kā jau ikvienai tepat gūstamai zemes balvai. Nevienāda pasaulizjūta šinī gadījumā izpaudusies atšķirīgās mākslinieciskās idejās. Vai tas nozīmētu, ka arī pasaules uzskats Dārziņam un Melngailim būtu bijis atšķirīgs? Nē, ir pamats teikt, ka vismaz šo dziesmu sacerēšanas periodā (gadsimta sākumā) abu komponistu pasaules uzskatos (šī jēdziena zinātniskajā nozīmē) būtisku atšķirību nav bijis. 
Pasaules uzskats un pasaulizjūta — abu šo apziņas aspektu attieksmes un loma mākslinieciskajā atspoguļošanā ir beidzamajos gados mūsu estētiskās domas uzmanības centrā. Ir liela vienprātība par to, ka pasaules uzskats, ja tas pārstāv apziņu vienīgi teorētisko izziņu. Kā pārliecināsimies turpmāk, pasaules uzskata daudzveidības un individuālās neatkārtojamības, nevar ietekmēt mākslinieka atspoguļošanu tik tieši un noteicoši, kā tas ietekmē teorētisko izziņu. Kā pārliecināsimies turpmāk, pasaules uzskata iespaids estētiskajā sfērā ir netiešs un aplinks. Tā kā māksla atspoguļo un izzina īstenību caur emocionālu attieksmi pret to, tad te lielākā ietekme pasaulizjūtai; šī kategorija apzīmē «noturīgu mākslinieka sociālpsiholoģisku stāvokli, kas nosaka viņam raksturīgo pasaules emocionālo tvērumu»2. Precīzāk būtu teikt — «emocionāli intelektuālu tvērumu», jo pasaulizjūta, būdama visai noturīgs psiholoģisks veidojums, nevis tikai rosina emocijas, bet tās arī atlasa, vispārina, sistematizē un savā ziņā pat apvalda pārdzīvojumu naturālu ieplūšanu mākslā. Un šis intelektuālais aspekts pasaulizjūtai piemīt arī neraugoties uz to, ka tā — atšķirībā no pasaules uzskata — veidojas stihiski, intuīcijas vadīta, neprasīdama no cilvēka viņa intelektuālās attieksmes skaidru apzināšanos;1 «mākslas emocijas ir gudras emocijas,» teicis mūsdienu daiļrades psiholoģijas klasiķis L. Vigotskis2. Šī vienotā emocionāli intelektuālā, intuīcijas iezīmētā attieksme pret dzīvi, ar ko mums darīšana mākslā, ir estētiķus pamazām vedinājusi uz piesardzīgiem pieņēmumiem, ka mākslinieciskā atspoguļošana noris tajā apziņas sfērā, ko dēvē par ikdienišķo apziņu (pretstatā apziņas teorētiskajam līmenim). Plaši argumentējot, šo viedokli pilnīgi skaidri pauž un apstiprina H. Priedītis rakstā «Dzīves atspoguļojums literatūrā»3. Pie šīs atziņas vēl atgriezīsimies, taču jau bez jebkādiem komentāriem ir skaidrs, ka tā vēlreiz apstiprina estētiskā atspoguļojuma principiālo atšķirību no teorētiskās izziņas — ne vien formā (vienā gadījumā — jutekliski tverams tēls, otrajā — jēdzienu valoda), bet arī jautājumā par to, ko katrs izziņas veids atspoguļo. Proti, lai arī zinātnei un mākslai ir kopējs objekts (t. i., objektīvā realitāte, kura, kā konstatējām, ietver tiklab apkārtējo materiālo pasauli, kā arī cilvēku sabiedrisko un individuālo apziņu), tām atšķirīgs ir pats izziņas priekšmets. 
Ar šo jēdzienu nav jāsaprot kāda noteikta, kvalitatīvi norobežota īstenības sfēra vai apkārtējās pasaules materiālo objektu sevišķas īpašības (piemēram, t. s. «skaistais dabā»).4 Izziņas priekšmets — tā ir īstenības atspoguļojuma specifiskā struktūra, gnozeoloģiskā īpatnība, kas zinātnei, no vienas puses, un mākslai, no otras, ir atšķirīgas.5 Atšķirībā no teorētiskās izzināšanas, kuras gaitā objekta imanentās kvalitātes norobežojas no atspoguļojošā subjekta pienestajām īpašībām, estētiskās izziņas priekšmetā tās dialektiski vienojas — cilvēku darbības objektīvais un subjektīvais aspekts mākslā savstarpēji saplūst un mijiedarbojas. Estētiskajā atspoguļojumā cilvēks ir reizē gan objekts, gan subjekts. Arī ārējā pasaule te [mākslā] atspoguļojas kā objektīva realitāte, taču tikai šīs realitātes īpašajā attieksmē pret izzinošo subjektu — cilvēku, īstenības objektīvo īpašību subjektīva vērtējuma īpaša forma — tas no gnozeoloģijas viedokļa ir estētiskais atspoguļojums.1 No atziņas, ka estētiskais atspoguļojums ir patstāvīga izziņas forma ar tai piemītošu gnozeoloģisku specifiku, izriet vairākas, ļoti svarīgas daiļrades mantojuma idejiski estētiskā satura un arī konkrētu mākslas darbu vērtēšanas metodoloģiskās sakarības. 1. Mākslas darba estētiskā izteiksme (estētiskais saturs) nav kaut kas ārējs attiecībā pret idejisko saturu, nav sabiedriskās apziņas artikulēto formu — sociālu, morālfilozofisku vai zinātnisku ideju mākslinieciska izteikšana un paspilgtināšana, ņemot palīgā skaistā, cildenā utt. emociju pārdzīvošanu. Šo labi zināmo patiesību ir vērts atgādināt, jo mākslas darbu analīzes un izvērtēšanas praksē vēl gadās, ka tā tiek aizmirsta, un tad gribot negribot liek sevi manīt aplamais priekšstats par mākslu kā ilustrējošu un popularizējošu darbību — priekšstats, ko padomju literatūras un mākslas zinātne jau sen ir atmetusi un noraidījusi. Arī mākslinieka daiļrades estētika kopumā un tās sabiedriskā nozīmība nav sava laika teorētisko (zinātnisko, politisko utt.) ideju komentēšanas produkts. Estētiskā atspoguļojuma sabiedriskā nozīmība rodas jau tur, kur īpašā, šai atspoguļošanas formai piemītošā skatījumā dzīves īstenības parādības (daba, sabiedrība) iegūst estētisku izteiksmību, t. i., izsaka cilvēka attieksmi pret ārpasauli mijiedarbībā ar to, kā arī šī mijiedarbes procesa pārdzīvojumu; līdz ar to tiek estētiski izzināta šo šķietami neitrālo parādību sabiedriskā, cilvēciskā nozīmība. Protams, šādas izzināšanas sociālā vērtība var ievērojami pieaugt, ja estētiskā atspoguļojuma fokusā ir nevis pašas par sevi neitrālas, bet jau pēc savas dabas sociāli nozīmīgas, ikvienu interesējošas parādības. Tomēr arī šinī gadījumā dzimusī sabiedriskā, to skaitā politiskā nozīmība, ko sniedz estētiskais atspoguļojums, izpaužas cilvēka personības subjektīvo vērtību formā, kā mēdz teikt — «caur cilvēku» un nevis objektīvu zinātnisku, sociālu vai morālu patiesību veidolā. Mākslinieka daiļrades estētiskais saturs un tā sabiedriskās progresivitātes līmenis rodas nevis kā šo patiesību rezonanse, bet sākas ar viņa subjektīvo (gnozeoloģiskā nozīmē) redzes viedokli uz attēlojamo dzīvi, un pats šis redzes viedoklis ir sociāli priekšnoteikts sabiedriskās apziņas attīstības fakts. Māksla ar citām sabiedriskās apziņas formām gan cieši mijiedarbojas, taču īsts mākslinieks, aktīvi līdzdalīdams zināmas politiskas, ētiskas utt. idejas un iedvesmojoties no tām, nevis izklāsta vai priekšmetisko šīs idejas, bet pārrada tās gluži citas gnozeoloģiskas kvalitātes idejās. Lai tās materializētos mākslas darbā, mākslinieka idejām un viņa pasaules skatījumam ir nepieciešamas sevišķas estētiskas īpašības. Tās ir idejas un pasaules skatījums, kas nevar izteikties un noformēties citādi kā vienīgi mākslas valodā, tēlos. 
Tā, piemēram, ja mēs latviešu proletariāta rītausmas gadu sabiedriski aktuālo dzeju vērtētu gluži vienkārši pēc tā, cik aktuālas un pareizas pamatšķiras politiskās cīņas idejas tur ikreiz ilustrētas un propagandētas, tad Raiņa «Lauzto priežu» (tāpat Dārziņa kordziesmas) nozīme tiktu krietni sašaurināta. Dzejai kā mākslas darbam piemērojams plašāks kritērijs. Proletariāta cīņas mērķu izklāsta precizitātē, izvirzīto uzdevumu aktualitātē un propagandiskā trāpīgumā desmitiem sava laika skrejlapu, legālu un nelegālu avīžu rakstu un lozungu taču tālu pārspēja Raiņa dzejoli. Bet Raiņa «Lauzto priežu» mākslinieciskais idejiskums un sabiedriskā nozīmība slēpta citur. Šai dzejolī sabiedriskā progresa izcīnītāji guva iespēju pārdzīvot savu cīņu un savu likteni kā varenu un neatgriezenisku dabas procesu un vēl vairāk — kā dabas aklās likumības pārspējošu, par tām vēl varenāku apriti, kurā cilvēka konstruējošā prāta un roku brīnumdarbs gluži negaidīti un ar to pašu dabas spēku palīdzību izrādās uzvarētājs. Šie nedaudzie oriģinālie dzejas tēli nebija teorētisks arguments revolucionārajai ideoloģijai, bet tie neatvairāmi saviļņoja sabiedrības apziņas psiholoģisko līmeni. Tie [dzejas tēli] it kā deva atbildes uz jautājumiem, kas urdīja cietēju cīnītāju subjektīvo (lai arī teorētiski izglītoto) apziņu tās ikdienišķajā, emocionālajā līmenī: kas būs ar mums un mūsu tuviniekiem, ko iespējam mēs un kas esam pret cilvēces inertās masas aklumu un reakcijas sīvā spēka spiedienu? Atbilde bija: jūs pašā dīgstā nomāktie jaunstrāvnieki un pirmie strādnieku pulciņi esat savā varenībā brīnumaina un neatgriezeniska procesa realizētāji, jūs esat pati daba un būsiet pat pār-daba; apmēram tā un ar tik lielu subjektīvā dozu šeit pausta estētiskajam atspoguļojumam raksturīgā cilvēka (te — cīnītāja) attieksme pret ārpasauli (te — skarbajiem apstākļiem) ar visu šīs attieksmes emocionāli tēlaino izzināšanu, izvērtēšanu, pārdzīvošanu, izbaudīšanu. 
Savā idejiski estētiskajā aspektā tas nevarēja neiespaidot pat malāstāvētājus un atpakaļgājējus (ja vien viņi spēja šo dzejoli uztvert kā mākslas darbu). Sava vispārinātā idejiski estētiskā satura dēļ «Lauztās priedes» arvien varēs kalpot par poētisku pieminekli tiem, kas progresīva ideāla vārdā met izaicinājumu šķietami fatālai, «dabiski» negrozāmai lietu kārtībai. Norādīsim, arī uz to, ka šis ģeniālais dzejolis apbrīnojami trāpīgi apstiprina Marksa domu: cilvēka estētiskajā darbībā (kā viņa darbības viscilvēciskākajā formā) daba parādās kā cilvēka sabiedriskās būtības priekšmetiskojums, bet sabiedrība — kā cilvēciskota daba.1 

2. Kā noskaidrojām, estētiskais atspoguļojums ietver sevi sabiedriskas, to skaitā arī politiskas vērtības. Taču mākslas satura skaidrojumos nākas bieži sastapties ar gadījumiem, kur estētiska patiesība pati par sevi, no vienas puses, un tās noteikts politisks traktējums un pielietojums, no otras, izpaužas kā pilnīgi atšķirīgas, kaut arī savstarpēji savienojamas parādības. Markss brīdināja, lai parādību sabiedriskā būtība netiktu sajaukta ar šo parādību sabiedrisko lietojumu: «Tagadējā mašīnu lietošana ir viena no mūsu tagadējās ekonomiskās iekārtas attiecībām, bet mašīnu ekspluatācijas veids nemaz nav tas pats, kas pašas mašīnas. Pulveris paliek pulveris — vai nu to lieto, lai cilvēku ievainotu, vai arī lai izārstētu tā paša cilvēka ievainojumus.»1 Gogolis radīja «Revidentu» un «Mirušās dvēseles» ne tādēļ, lai ievainotu patvaldnieciski dzimtniecisko iekārtu, bet lai to ārstētu. #reph Un «pilnīgā saskaņā ar šo politiski reakcionāro nolūku viņš rādīja visiem redzamu to, kas pēc viņa pārliecības bija ārstējams — patvaldnieciski dzimtnieciskās sabiedrības objektīvi neizārstējamo garīgo marasmu, sabiedrības tikumisko sirgšanu tās konkrētajās psiholoģiskajās un sadzīviskajās izpausmēs. Objektīvie ekonomiskie un politiskie dzimtnieciskās iekārtas trūdēšanas cēloņi palika aiz Gogoļa mākslinieciskā skatījuma redzesloka.»2' Taču tas nekavēja aprakstīt slimību un uzstādīt diagnozi citā aspektā, mākslinieciski izzinot cilvēka iekšējās pasaules mijiedarbību ar ārējiem materiālajiem un sadzīviskajiem eksistences apstākļiem tālaika Krievijā. #reph Šīs slimības vēstures un diagnozes precizitātē slēpjas minēto darbu mākslinieciskais spēks un patiesīgums, objektīvais pretdzimtnieciskais saturs, sabiedriskā būtība. #reph Turpretī šīs mākslinieciskās patiesības politisks apjēgums un «lietojums» bija Beļinska un citu revolucionāro demokrātu, politiskās domas avangarda nopelns.3 (Un piebildīsim —. pateicoties minētajam psiholoģiskās analīzes skalpeļa asumam, Gogoļa darbi saglabā sabiedrisko nozīmību arī pēc tam, kad dzimtniecības graušanas ideoloģisko uzdevumu mākslai gluži vienkārši vairs nav.) #reph 

Mākslas darbu satura interpretācija progresīvas politiskas idejas interesēs nav nekāds retums ari mūzikā. Satura vispārinātība, kas ir specifiska šim mākslas veidam, te rada tam vēl labākus priekšnoteikumus nekā literatūrā. Tā, piemēram, Skrjabina Ekstāzes poēma autora klavierizpildījumā 1907. gadā atstāja uz Rimski-Korsakovu, pēc viņa liecības, «slimīgas erotikas iespaidu»4, #Q [Rimskis-Korsakovs] turpretī ir labi zināms, ka plašas krievu revolucionāru aprindas vēlāk saklausīja Skrjabina mūzikā revolūcijas vētrasputna saucienus; arī Lunačarskis ir sadzirdējis Skrjabina mūzikas emocionālajā tonusā revolūcijas pravietojumu un par to runājis savos rakstos un lekcijās.1 Līdzīgus piemērus varētu minēt daudz, un tie atspoguļo reālas likumsakarības. Nerunājot jau par to, ka mākslas saturs ir daudznozīmīgs un tās iedarbība daudzfunkcionāla, ir dabiski, ka dažādas sabiedrības šķiras un grupas traktē estētiskās izziņas rezultātus saskaņā ar savām sociālajām interesēm. 
§§§§
Vēl vairāk — pagātnes mākslas mantojuma interpretācija progresīvu sabiedrisku (ētisku, politisku) mērķu sasniegšanai ir viens no mākslas zinātnes uzdevumiem. Taču tikai tas vien, ka mākslinieka sniegtais īstenības estētiskais atspoguļojums ļauj mums izdarīt arī noteiktus sabiedriski politiskus spriedumus par šo īstenību un tātad kalpo noteiktai politiskai ideoloģijai, — tas vien nedod tiesības iztēloties, it kā šīs politiskās idejas būtu bijušas paša mākslinieka pasaulskatījuma apzināta sastāvdaļa. Aiz vēlēšanās paspodrināt viena vai otra populāra pagātnes mākslinieka sabiedriskos uzskatus mēs to dažkārt iztēlojamies un apgalvojam, aizmirstot, ka šāda rīcība ir acīm redzamā pretrunā ar marksistisko metodoloģiju. F. Engelss, rakstīdams par Balzaku, skaidri nodala rakstnieka reakcionāros politiskos ieskatus (no tiem nevairoties un tos neslēpjot) no tā patiesā, reālistiskā, progresīvā īstenības atspoguļojuma un vērtējuma, ko Balzaks sasniedzis daiļradē — tātad estētiskās izziņas formā.2 Kad no pagātnes mākslinieka darbiem izlobītos mūsu (vai viņa politiski izglītoto laikabiedru) ideoloģiskos secinājumus mēs ar atpakaļejošu datumu pierakstām paša mākslinieka sociāli politiskajai apziņai, kaut arī viņa biogrāfija tādus neapstiprinātu vai pat liecinātu ko pretēju, tad līdz ar to mēs ne tikai elementāri grēkojam pret vēsturisko patiesību: viena mākslinieka sociāli politiskā portreta nepatiesa sacildināšana, kas sevišķi bieži notiek jubileju un atceru reizēs, objektīvi pazemina citu viņa laikmeta mākslinieku vai sabiedrisku darbinieku nopelnus — to pagātnes cilvēku nopelnus, kuri tiešām ir atradušies tajā daudz augstākajā politiskās apziņas līmenī, ko mēs nu gribam nepatiesi piedēvēt izraudzītajam mūsu simpātiju objektam. 3. Nevēlēšanās atšķirt daiļrades sabiedrisko vērtību no mākslinieka sociāli politisko uzskatu iespējamā mazvērtīguma izraisa arī cita veida nevēlamas sekas. Tā neļauj bez aizspriedumiem novērtēt mākslinieka atstātā daiļrades mantojuma faktisko nozīmi. Ir labi saprotama mūsu vēlēšanās lielā māksliniekā klasiķi allaž atrast arī cilvēku, kurš katrā ziņā būtu atradies sociāli politiskās domas avangardā, un var nožēlot visus tos gadījumus, kur šādas atbilstības nav bijis. So gadījumu ir daudz, taču marksistiski ļeņiniskā mākslas zinātne ir izstrādājusi pareizo problēmas nostādni, neļaujot mākslinieka sabiedriski politiskās atpalicības ēnai noslēpt un darīt tagadnei nepieejamus tos mākslinieka daiļrades rezultātus, kuros īstenības estētiskās izziņas forma neko politiski reakcionāru nepauž, bet gan uzrāda sabiedriski nozīmīgas kvalitātes. Pamatu un paraugu šī jautājuma zinātniskam risinājumam deva marksisma klasiķi, it īpaši Ļeņins savos darbos par Ļevu Tolstoju. Parādīdams Tolstoja daiļrades patieso idejisko saturu, Ļeņins deva pretsparu rakstnieka interpretēšanai reliģisku un liberālpolitisku doktrīnu garā, lai gan Tolstoja uzskati paši par sevi lēja ūdeni uz šo doktrīnu dzirnavām. Marksistiskajai mūzikas vēstures zinātnei, vērtējot XIX gs. otrās puses un XX gs. mūziku, ar minēto problēmu ir bijis jāsastopas ik uz soļa, jo jāatzīst, ka šī laikmeta ievērojamo komponistu vairums, lai gan tiem netrūka demokrātiski sociālu centienu, sabiedriskajos uzskatos nesasniedza sava laika progresīvākā zinātniskā pasaules uzskata līmeni. Runājot par Krievijas komponistiem, sevišķu diskusiju objekts vēl līdz pat nesenai pagātnei ir bijis Čaikovskis. Analizēdams diskutētāju viedokļus un it kā mezdams izaicinājumu tiem, kuri tiecas mākslinieka daiļrades saturu vienādot ar viņa uzskatu saturu, ievērojamais Ļeņingradas muzikologs Jūlijs Kremļovs (1908—1971) grāmatā par Caikovski 1955. gadā nostāda šo problēmu pavisam atklāti un saasināti: «Nedrīkst nedomāt arī par to faktu, ka Čaikovska uzskatu politiskā atpalicība nav viņu aizkavējusi kļūt par pašas progresīvākās tautas pasaulē — padomju tautas iemīļoto komponistu .. . Nav apšaubāms .. viņa politiskajiem uzskatiem patiešām piemītošais konservatīvisms, daudzo politiskā mietpilsonisma iezīmju klātesamība.»1 Pat tie krievu ievērojamie komponisti, kuru jaunrade ritēja buržuāziski demokrātisko revolūciju periodā, kad marksisma idejas bija jau sabiedrībā plaši pazīstamas, — RimskisKorsakovs, Glazunovs, Ļadovs, Rahmaņinovs, Skrjabins, Stravinskis, Prokofjevs u. c, tātad komponisti, kuru darbu lielā sabiedriskā nozīmība nav apšaubāma, savos uzskatos nesasniedza laikmeta progresīvākās politiskās ideoloģijas līmeni. Viņi gan bija demokrātisku brīvību aizstāvji, daži no viņiem atsevišķos gadījumos pat ieņēma revolucionāru sabiedrisko stāju (te minama Rimska-Korsakova un Glazunova solidaritāte ar streikojošajiem Pēterburgas konservatorijas studentiem 1905. gadā, komponistu protests pret cara birokrātijas patvarībām konservatorijas darbā). Tomēr pat Glazunovs, kura sabiedriskā darbība Piektā gada revolūcijas laikā bija sevišķi aktīva, «nebalstījās uz revolucionārās cīņas šķirisko izpratni, bet drīzāk uz abstraktām humānisma prasībām, uz morāli ētiskiem principiem, kādi bija raksturīgi tā laika progresīvi domājošo mūziķu vairākumam»1. Tikai pēc Oktobra revolūcijas, darbodamies Ļeņingradas konservatorijas rektora postenī, viņš sāka apzināties zinātniskā pasaules uzskatā sakņotu radikālu sociālo pārveidojumu likumsakarības un nepieciešamību. Savukārt Prokofjevs par savas emigrācijas motīviem raksta: «Par Oktobra revolūcijas vērienu un nozīmi man nebija skaidra priekšstata. Doma, ka es, tāpat kā jebkurš cits pilsonis, varētu kļūt tai noderīgs, līdz manai apziņai vēl nebija nonākusi. Tāpēc arī radās domas par Ameriku.»2 Šos faktus pieminam tādēļ, lai pārliecinātos, ka kopumā padomju mūzikas zinātne un arī muzikālās dzīves prakse ir jau labi sen pilnīgi pārvarējusi aizspriedumu, it kā pagātnes komponista daiļrades nozīmīgums būtu mērāms ar viņa kādreizējo sabiedriski politiskās apziņas līmeni. Svarīgākā nozīme te bijusi minēto un daudzu citu pagātnes komponistu daiļrades praktiskajai dzīvotspējai un progresīvajam estētiskajam saturam. Taču teorētiskā ziņā šādu aizspriedumu klīdināšanai ne mazāk svarīga ir bijusi arī atziņa, kuru, kā redzējām, izvirzīja jau marksisma klasiķu izteikumi par mākslu, proti, atziņa, ka daiļradē realizētais estētiskais skatījums, idejas, saturs pieder atsevišķai, gnozeoloģiski savdabīgai īstenības atspoguļošanas un tātad sabiedriskās apziņas formai, bet zinātniski politiskie uzskati, idejas, teorijas — citai; ne tāpēc, ka tās būtu principiāli pretstatītas, bet tāpēc, ka tas uztver un novērtē īstenību atšķirīgos izzinošos aspektos. 
Taču šo atziņu ignorē vienmēr, kad mākslinieka daiļrades sabiedrisko svaru cenšas pamatot ar viņa uzskatu un izturēšanās raksturu. Ne reizi vien E. Melngaiļa mākslas nozīmīguma argumentēšanai ir priekšplānā izvirzīta viņa dinamiskā, bravūras pilnā izturēšanās sadzīvē un ķildīgās, it kā pret visu un visiem karojošās publikācijas presē; šīs īpašības tad nu it kā pierādītu komponista daiļrades progresīvo, revolucionizējošo dabu. (Protams, šādos gadījumos tad pirmā vieta liek E. Melngaiļa visķildīgāko uzstāšanos presē — debiju ar rakstu «Mūsu mūzika un viņas kritika» «Dienas Lapā» 1895. gada 16. septembrī un tai sekojošo polemiku ar N. Alunānu. To dara, ignorējot faktu, ka E. Melngailis autobiogrāfijā vēlāk pats ironizēja par šo avantūru, atzīstot, ka viņš rakstījis, «pakaļķēmodamies Jansonam» (J. Jansonam-Braunam — A. K.)1; parasti neievēro ari to, ka šīs polemikas gaitā E. Melngailis nonāca pie «Dienas Lapai» neraksturīgiem ideālistiskiem apgalvojumiem estētikas joma —to pirmais tikai nesen atzīmējis A. Grigulis2). Ja jau mākslinieka neiecietība un bravūra sadzīvē būtu viņa daiļrades progresivitātes ķīla, ko tad lai mēs iesāktu ar sapņainā, klusā E. Dārziņa un atturīgi smalkā Alfrēda Kalniņa mantojumu? Neaizmirsīsim — tai laikā, kad visi trīs bija jauni, pa Latvijas zemi staigāja desmitiem tūkstošu gan bravūrīgu, gan ari klusu un sapņainu jaunekļu; gan vienu, gan otru nebija trūkums, taču tikai E. Melngailis un A. Kalniņš ietvēra Raiņa dzejoli «Pastara diena» skaņās tā, ka vēl šodien iet tirpas, to klausoties, un tikai E. Dārziņš (un vēl arī revolucionāro dziesmu melodiju autors Sproģu Jūlijs) ienesa masās «Lauzto priežu» revolucionārās mākslinieciskās idejas kvēli. 
Marksistiskā metodoloģija ar tās prasmi atšķirt mākslas mantojuma vērtības no mākslinieku uzskatu iespējamā mazvērtīguma, ar tās atziņu, ka šo vērtību noteicēji nav bijuši nedz mākslinieka sabiedriskais stāvoklis, nedz dzīves veids vai izturēšanās sadzīvē, ļauj mums nesamulst, konstatējot latviešu mūzikas klasiķu daiļrades lielo sabiedrisko nozīmību, no vienas puses, un kāda dižā vecmeistara sociāli politisko uzskatu nomaldus, no otras. Domāju, ka šī metodoloģija var mums palīdzēt bez aizspriedumiem novērtēt un ievadīt mūzikas dzīvē arī to latviešu pagātnes komponistu daiļradi, kura viņu dzīves kādreizējo liktenīgo samezglojumu dēļ pagaidām palikusi maz pazīstama, kaut, piemēram, tādu neapšaubāmi nozīmīgu darbu kā Volfganga Dārziņa (Emīla Dārziņa dēla, 1906—1962) «Divsimt latviešu tautasdziesmas balsij un klavierēm» — monumentālu, oriģināli veidotu apdaru krājumu. 4. Pievērsīsimies vēlreiz jautājumam par to, kāds īsti iespaids uz estētisko atspoguļošanu un tātad uz mākslas darbu idejisko saturu ir sabiedriskās apziņas teorētiskā līmeņa artikulētajām izpausmēm — filozofiskām, ētiskām, reliģiskām, politiskām teorijām, mācībām un atziņām. Liekas, visi būs vienis prātis, ka mākslinieks iedvesmojas ne vien no ikdienišķas pieredzes, bet arī kā no savām, tā no pārņemtām teorētiskām idejām. Vispāratzīts mūsu estētikā ir arī uzskats, ka, ja vien mākslinieks ir talantīgs un subjektīvi patiess savā daiļradē (t. i., ja viņš nenododas teorētisku ideju ilustrēšanai vai nu aiz talanta trūkuma, vai kādu blakus apsvērumu dēļ), tad pasaules uzskata (t. i., teorētiskā apziņas līmeņa) iespaids uz daiļrades metodi (māksliniecisko domāšanu) nekad nav tiešs, bet izpaužas ar estētiskās pasaulizjutas starpniecību.1 
Tāpat kā šī vispārīgā atziņa, tā arī doma, ka pasaules uzskats un pasaulizjūta mākslinieka apziņā savstarpēji papildina viena otru2, vēl nedod atbildi uz galveno jautājumu — kādā veidā un cik lielā mērā tie abi īstenojas saturā. Uzsverot abu šo fenomenu nedalāmo savīšanos estētiskajā apziņā, M. Kagans uzskata, ka tajā pastāv īpaša integrāla struktūra, ko viņš dēvē par mākslinieka pasaulskatījumu.3 Atbildi uz šo galveno jautājumu, liekas, pareizā virzienā meklē H. Priedītis, kad viņš minētajā rakstā saka: «. . mākslinieciskās idejas kā attiecīgi izkoriģēta sabiedriski estētiskā ideāla veidošanā mākslinieka filozofiskie, politiskie un citi uzskati nepiedalās visā savā kopumā, bet tikai savā estētiskajā vērtējuma aspektā (pasvītrojums mans — A. Ķ.). Tātad nozīmīgs te ir tikai pats rezultāts, vērtējums, nevis ceļš, kādā tas iegūts. Filozofisko, politisko, ētisko un citu pierādījumu sistēma paliek, ja tā varētu teikt, aiz kulisēm. Vismaz tā tas šķiet esam mākslinieciskās idejas veidošanās stadijā, kaut gan vēlāk, mākslinieciskā tēlojumā šī sistēma var sākt darboties un dažkārt pat visai aktīvi.»4 (Piebildīsim gan, ka ne jau vienmēr un ne visās mākslās vienādi strikti var idejas veidošanos laika ziņā nodalīt notēlojuma — šāda nodalīšana ir attaisnojama drīzāk tikai kā abstrakcija teorētiskas uzskatāmības labad — praksē; kā liecina neskaitāmi mākslinieku izteikumi, ideja visbiežāk rodas jau tēla veidā.) 
Tālāk autors raksta, ka, piedaloties daiļdarba veidošanā tikai estētiski vērtējošajā aspektā (ko shematiski izteic kategorijas — skaistais, cildenais, nejaukais utt.), šīs teorētiskā līmeņa idejas,, pat ja kāda no tām izrādītos aplama, vai «dažkārt pat visfantastiskākās argumentācijas rezultātā (dieva griba, debesu zīmes utt.) radies secinājums, savā estētiskajā aspektā pierādījumu sistēma paliek malā) var iekļauties daiļdarba lielākā vai mazākā mērā progresīvas mākslinieciskas idejas veidošanas procesā un ne tikai kā sastāvdaļa, bet arī kā pamats». Ne velti tāpēc dažkārt mākslinieciskajā idejā ir ieveidots tāds sabiedriskais ideāls, kurš var būt radies pilnīgi atšķirīgās pozīcijās, piemēram, ētiska ideja, kas atrodama gan folklorā, gan dažādās reliģijās, gan arī materiālistiskā sabiedrības izpratnē (protams, argumentācija ikreiz ir citāda, bet tā neuzpeld virspusē).1 Sajā sakarā zīmīgas ir Ļeņina domas vēstulē Gorkijam: «Bez tam es uzskatu, ka mākslinieks var gūt sev daudz derīga ikvienā filozofijā. Beidzot es pilnīgi un noteikti piekrītu tam, ka mākslinieciskās jaunrades jautājumos autoritatīvs ir Jūsu spriedums un ka, gūstot šāda veida uzskatus gan no savas mākslinieciskās pieredzes, gan kaut vai no ideālistiskās filozofijas, Jūs varat nonākt pie secinājumiem, kas strādnieku partijai dos milzīgu labumu.»2 
Šī apziņas teorētiskā līmeņa īpatnēji ierobežotā ietekme daiļradē ir viens no izskaidrojumiem, kādēļ mākslā tik ļoti dzīvotspējīgi izrādās, piemēram, daiļdarbi, kurus ierosinājušas reliģijā patapinātas idejas. Mūsu koncertzālēs skan neskaitāmi skaņdarbi, kurus teorētiskā līmenī acīmredzot ir ierosinājusi reliģijā smelta varonības, pašaizliedzības, mīlestības vai cita vispārināta ētiska ideja (rekviēmi, mesas, ērģeļmūzika), bet kuri savā sociāli psiholoģiskajā, ikdienišķās apziņas aspektā tikpat labi var būt kā sava tā arī mūsu laika reālo sabiedrisko (ētisko) ideālu iemiesojums. Tāpat kā mēs, klausoties ideāla skaistuma izjūtas iemiesojumu, teiksim, kādā Sūberta ļoti pazīstamā melodijā, neņemam ļaunā, ka viņš to nosaucis «Ave Maria», tāpat mēs nepārmetām ari Alfrēdam Kalniņam, ka viņš citas idilliskas noskaņas ietvēris, piemēram, 1928. gadā Ņujorkā komponētajos ērģeļdarbos «Christmas Cradle Song» (Ziemsvētku šūpuļa dziesma) vai «Kloister Idyll» (Klostera idille). Blakus minot, piebildīsim, ka šie darbi, ļoti iespējams, tik tiešām arī radās īstas «klostera idilles» apstākļos. Proti, meklēdams jaunrades mieru trokšņainajā pilsētā un izmēģinājies vasarās strādāt pie saliekama galdiņa pat Ņujorkas Centrālparkā, viņš beidzot bija atradis iespējas dabūt uzturēšanās atļaujas vecos, ēnainos, stingri noslēgtos dārzos pie vienas vai otras baznīcas, arī Ņujorkas kurlmēmo institūta dārzā.3 
1 «Karogs», 1974, Ns 7, 140. lpp. 2 Ļeņins V. I. Raksti, 13. sēj., 396. lpp. 3 Jo garajā ērģelnieka mūža viņš klusos, parasti dižiem kokiem bagātos baznīcu dārzus vai vienkārši to tuvākās apkaimes bija ļoti iemīlējis — te pa sprediķa laiku varēja iznākt pastaigāties un pabūt viens ar savām domām.. Par šādiem ērģelnieka pienākumos neietilpstošajiem brīvdomīgajiem nodarījumiem Pērnavas vācu draudzes pilsoņi bija Kalniņu reiz pat ne pa jokam nosūdzējuši virsmācītājam — lai tiktu no lepnā latvieša vaļā un atbrīvotos vieta pašu cilvēkam. Tomēr vecais Ferdinands Kolbe palika Kalniņa pusē — pārāk laba bija spēle pirms un pēc šīm sprediķa pastaigām. 
5. Rezumēsim to, cik šī raksta ietvaros jau ir bijis iespējams runāt par estētiskā atspoguļojuma specifiku, un ielūkosimies vēl dažos šī jautājuma aspektos. Mākslinieciskā atspoguļojuma un estētiskās izziņas specifiku nosaka tas, ka mākslas tēls ir ne vien reāls īstenības atspoguļojums, bet reizē arī tās psihiskā traktējuma subjektīvo formu atspoguļojums. Tāpēc mākslas tēla patiesīguma kritērijs nav vis tikai īstenības objektīvo īpašību atspoguļojuma pakāpe, bet gan tas, cik patiesi ir attēlota subjekta atbildes reakcija uz ārpasaules iedarbību. Šī iedarbības un atbildes reakcijas mija, t. i., objekta un subjekta, cilvēka un ārpasaules, sabiedriskās esamības un sabiedriskās apziņas mijiedarbe, ir nepārtraukts un vēsturiski absolūti reāls, objektīvs process. Tas ir ļoti svarīgs process, jo kas gan cits ja ne attieksmes ar vidi veido pašu cilvēka dzīves būtību tās emocionālajā aspektā. Tāpēc cilvēks kā sabiedriska būtne ir ieinteresēts šī procesa izzināšanā, nepiespiestā pārdzīvošanā, izbaudīšanā, izvērtēšanā. To veikt (turklāt ne zinātniskā abstrakcijā, bet konkrēta cilvēka aspektā) ir mākslas kā sabiedriskās apziņas īpašas formas privilēģija. Ir viegli saprast, ka subjekta atbildes reakcijas ietekmēts atspoguļojums nav gluži tas pats, kas teorētiski abstrahēta un no uztveres subjektīvajām formām attīrīta, objektīva izziņa, kāda raksturīga teorētiskiem uzskatiem. Pat vienkāršas dabas parādības — teiksim, negaisa — pārdzīvojums dzejā, prozā vai mūzikā ļoti atšķiras no tiem priekšstatiem par šo fenomenu, kurus autors guvis fizikas stundās skolā un nebūt nav aizmirsis. Ļ. Tolstojs savu estētisko pasaulskatījumu tādā mērā identificēja ar pēcreformu perioda krievu zemniecības dzīves uztveri, ka viņa darbos tās psiholoģija (atbildes reakcija) ir tverta pilnīgi no pašas zemniecības viedokļa ar visām šī viedokļa kliedzošajām iekšējām neatbilstībām un neloģiskumu. Zemniecības uzskati te attēloti un apliecināti tā, kā tie stihiski radušies un izpaudušies īstenībā, konkrētajā sociāli vēsturiskajā to vājuma un stipruma vienotībā, bet nevis atsedzot un politiski noformējot šo uzskatu objektīvās revolucionārās tendences, ko paši zemnieki toreiz vēl ne tuvu neapzinājās (taču jau apzinājās progresīvā politiskā doma).1 Arī latviešu klasiskajā literatūrā un mūzikā nav mazums tādu svarīgu sabiedrisku kolīziju attēlojumu, kur mākslinieciskās idejas apliecina stihiski dzimušos sabiedriskos ideālus ar visām iekšējām neatbilstībām un nekonsekvencēm. It īpaši tas sakāms par patriotisko dzeju un tātad arī par kora un solo dziesmām pirmā pasaules kara gados, kad izpratne par kara patieso imperiālistisko raksturu vēl nebija iesakņojusies plašās masās — karavīru šineļos tērptajos zemniekos un strādniekos, bēgļu straumē. Te autoru nekonsekventais pasaulskatījums pa lielākajai daļai arī izrādījās «nevis nejaušība, bet gan to pretrunīgo apstākļu izpausme, kādos bija nostādīta Krievijas dzīve»1 —■ dzīve Baltijas guberņās ar visām šo apgabalu vēsturiskajām, ģeogrāfiskajām, ekonomiskajām un nacionālajām īpatnībām (īpašais vēsturiskais naids pret vācu kundzību, ilgstošā cīņa par saimniecisku un kulturālu patstāvību, salīdzinoši augstā sabiedriskās — šķiriskās, nacionālās, kulturālās — apziņas pakāpe u. c). Visbiežāk tā tas bija arī pilsoņu kara gados, kad daudzi talantīgi demokrātiski mākslinieki joprojām vēl bija nacionālisma ilūziju gūstā. Tomēr jāsargās no deduktīviem atvasinājumiem un paviršām analoģijām. It sevišķi šajā laikā katra konkrētā darba idejiskais saturs jāvērtē atsevišķi un ciešā sakarā ar tā rašanās un sabiedriskās funkcionēšanas kontekstu, jo visasāko ideoloģisko konfrontāciju gados pazīstamā robeža starp divām kultūrām vienā nacionālā kultūrā bieži šķēla divās daļās pat viena un tā paša mākslinieka daiļradi. 6. Kad esam konstatējuši estētiskā atspoguļojuma patstāvību un relatīvo neatkarību no teorētiskās izziņas formām, tad jāapzinās arī tas, ka estētiskās patiesības tomēr nebūt nav kategoriski pretstatāmas īilozofiskajām, politiskajām un zinātniskajām patiesībām kā kaut kas pārāks par tām. Proti, lai gan talantīgā mākslā izteiktais šķiet neapstrīdams pašu tās tēlu psiholoģiskās neapšaubāmības dēļ, tomēr estētiskā patiesība nav absolūta un tā ir spēkā vienīgi mākslas īpašo izzinošo iespēju robežās. Pirmkārt, tāpat kā jebkura cita atsevišķi ņemta izziņas forma, māksla neatspoguļo īstenību pilnībā un izsmeļoši, bet tikai noteiktos izzinošā subjekta veiktas atlases ietvaros (t. i., noteiktas mākslinieciskas idejas ietvaros), un vienīgi tajos tēlojums spēj būt iekšēji vienots un ticams. N. Cerniševskis iebilda kritiķiem, kuri Ļ. Tolstojam pārmeta sabiedriskās dzīves ainu trūkumu viņa grāmatā «Bērnība».2 Kopš tā laika, labu nodomu vadīta, kritika ir bieži vien nepamatoti prasījusi, lai vienā mākslas darbā būtu izteiktas visas iespējamās patiesības vai arī lai katra atsevišķa mākslinieka estētika atspoguļotu dzīvi visos iespējamos aspektos. Tā, šķiet, šādu tendenču iespaidā ir kādreiz radies jautājums, vai nebūtu jāuzskata par Čaikovska daiļrades trūkumu tas, ka viņa liriskajā personāžā nav atdarināšanas cienīgu stipro cilvēku, ka viņa uzmanības centrā ir galvenokārt dzīves likstu vajātie, aizlauztie.1 Vai līdzīgu īpatnību mēs dažkārt nepamatoti neuzlūkojam arī par E. Dārziņa daiļrades vājumu un vai tādēļ pat necenšamies šo īpatnību noliegt vai «mīkstināt»? Otrkārt, estētisko patiesību universālismam vēl svarīgākus šķēršļus liek šīs atspoguļošanas formas īpašā gnozeoloģiskā daba. Estētiskās patiesības ir neapstrīdamas tikai mākslas — kā īpašas sabiedriskās apziņas formas — mērķu un iespēju sfērā. Tiklīdz pats mākslinieks kādai estētiskai atziņai piešķir universālas sabiedriskas patiesības nozīmi (vai arī to dara nesaprātīga kritika), šī atziņa zaudē dzīves patiesīgumu.2 Tikai mākslā mēs varam pieļaut, ka, teiksim, trīs dzejnieki cits pēc cita nonāk pie secinājumiem: «dzīve ir bēdu leja», «dzīve ir rožu dārzs», «dzīve ir cīņas lauks». No zinātniskā pasaules uzskata viedokļa neviena no šīm atziņām neizrādīsies pilnīgi pareiza. Mūžigi augstā kalnā Raugās cilvēka acs; Mūžīgi dziļā lejā Nogrimst cilvēks pats, — šīs Poruka klasiskās rindas no vēstures un socioloģijas zinātņu viedokļa ir nepatiesas. 
Protams, tie ir aizskaroši, primitīvi piemēri. Taču principā tāda pati domu gaita vada kritiku, kas mākslinieciskajai daiļradei uzliek citu sabiedriskās apziņas formu pienākumus un arī auditoriju pieradina pie mākslas kā ilustrējošas un pamācošas nodarbības. 
7. Viss teiktais ļauj secināt, ka mākslinieka estētiskie (un arī plašāk — sabiedriskie) uzskati, no vienas puses, un viņa daiļrades estētika, no otras, ir atsevišķi pētāmas un vērtējamas parādības. Atziņas par daiļrades estētiku var sniegt vienīgi mākslinieka radītie darbi, to tapšanas process (melnraksti, varianti, literārā pamata meklējumi un izvēle utt.), kā arī to atbalss un cirkulācija sava laika, kā arī vēlāka laika sabiedrībā. Mākslinieka teorētiskie darbi, izteikumi, izturēšanās var vienīgi dot zināmas norādes, ļaut izvirzīt hipotēzes, izskaidrot, bet ne tieši liecināt par daiļrades estētiku; tie dod liecību par viņa estētiskajiem uzskatiem. Mākslinieka uzskatu sistēmas vērtējumam ir izvirzāmi teorētisku, zinātnisku atziņu patiesīguma kritēriji. Turpretī, ja mēs tās pašas prasības, kas uzstādāmas zinātniskās un politiskās domas pieminekļiem, bez ierunām piemērosim arī pagātnes mākslas darbu izpētei un vērtējumam, tad tas novedīs vai nu pie absurdiem secinājumiem, vai labākajā gadījumā pie visai seklas daiļrades rezultātu interpretācijas. Tas notiks tāpēc, ka pagātnes mākslinieku apziņa uztvēra un novērtēja dzīves īstenību pavisam citās sociāli vēsturiskas kvalitātes kategorijās nekā mūsējā un, galvenais, — estētiskas (nevis teorētiskas) apziņas kategorijās. Tādēļ, lai uzzinātu, ko viņi īsti ir gribējuši savos darbos teikt un kādas sabiedriskās dzīves parādības zināmos aspektos atspoguļot, ir jāsāk analīze no viņu viedokļa, jāņem vērā, kādās īsti sakarībās viņi uztvēra realitāti un kāda iekšējā loģika piemita viņu domāšanai kā noteikta laikmeta un noteiktas sociālas orientācijas estētiskās apziņas sastāvdaļai. Savukārt no pagātnes daiļdarbiem, vērtējot to ietekmi uz mūsdienu auditoriju, nevaram prasīt teorētiski precīzas šodienas pasaules uzskata atziņas — klasikas vērtīgums ir tur, kur senās mākslinieciskās idejas sasaucas ar mūsdienu sabiedriskajiem ideāliem pasaulizjūtas līmenī, sociāli politiskajā (un ne katrā ziņā teorētiskā) aspektā, cilvēka dvēseles dzīves kategorijās. Ņemt mūsu dienu teorētisko atziņu līmenī izstrādātu sociāli vēsturisko priekšstatu shēmu un to «likt virsū» pagātnes mākslinieka daiļrades estētikai, lai tad konstatētu, kur parādās «neatbilstība», un atkarībā no tā noteikt, cik progresīva ir bijusi mākslinieka loma, — šāda rīcība ir viena no rupjākajām (taču diemžēl vēl sastopamām) mākslas manto juma vērtēj urna kļūdām. K. Markss rakstīja, ka ir «daudz vieglāk atrast miglaino reliģisko priekšstatu pasaulīgo kodolu nekā otrādi — no dotajiem reālās dzīves apstākļiem atvasināt tiem atbilstošās reliģiskās formas. Pēdējā metode ir vienīgā materiālistiskā un tātad vienīgā zinātniskā metode.»1 Tāpat arī pagātnes mākslinieka estētikā pavisam viegli ir fiksēt iezīmes, kas uzrāda vispārzināmu sabiedriski vēsturisku procesu un sakarību atspulgu mākslā, taču saturīga analīze prasa daudz vairāk — parādīt, kā sabiedriski vēsturiskie procesi ir radījuši tieši tādu un ne citādu estētiskā atspoguļojuma īpatnību. Tikai pēc tam var veikt zinātniskas analīzes svarīgāko uzdevumu — noskaidrot, kādā mērā daiļradē tvertais mākslinieka pasaulskatījums ir veicinājis sabiedriskās dzīves augšupejošās tendences, no kāda viedokļa ir atspoguļotas atbilstošās sabiedrības patiesās šķiru attieksmes. Šī uzdevuma veikšanai ir jācenšas it kā rekonstruēt mākslinieka priekšstatu un domu sistēmu, kas ietverta viņa daiļradē, un to izprast atbilstošā laikmeta vēsturiski priekšnoteiktās estētiskās apziņas gaismā, kā arī noteikt, kādā rakursā attēlota viena vai otra sabiedriskās dzīves šķautne. Tikai tā un nevis ar paviršu analoģiju palīdzību mākslinieka estētikas novērtējums būs taisnīgs. Šīs nedaudzās teorētiskās atziņas nav padomju mākslas zinātnē jaunas. Taču latviešu muzikoloģijas ikdienā tās varbūt nedaudz piemirstas, šis tas, iespējams, izrādīsies arī vēl līdz šim dziļāk nepārdomāts, jo pārāk ilgi neesam pieredzējuši nevienu plašāku pētījumu, grāmatu par mūsu muzikālā mantojuma (vai atsevišķa komponista daiļrades) estētiku, nemaz jau nerunājot par teorētiskiem pētījumiem šajā problemātikā. Tāpēc, domājot tiklab par muzikoloģijas uzdevumiem pagātnes mantojuma apguvē un skaidrošanā, kā arī par klausītāju uztveres virzīšanu tās izpratnei, likās nepieciešami atgādināt un līdzdalīt mūzikas interesentiem dažas no svarīgākajām pagātnes mākslas vērtējuma likumsakarībām, viscaur balstoties uz tām teorētiskajām, atziņām, ko beidzamajos gadu desmitos uzkrājusi padomju estētikas zinātne. 

1 Markss K. Kapitāls, I sēj. I gr. R., 1973, 310. lpp. 

1 KpeMAee X). A. Chmcpohhh n. H. M., 1955, c. 14, 32. 2 Tā, piemēram, morālas pašpilnveidošanās ideja, kas ietverta ari daudzos Tolstoja daiļdarbos, pati par sevi nebija un nav nekas reakcionārs, bet — tikmēr, kamēr ta ir_ tikai ētiskas un mākslinieciskas idejas lomā. Tiklīdz Tolstojs un viņa sekotāji to pacēla universālas sabiedriskas idejas augstumos kā vienīgo derīgo sociāli politisko koncepciju un uz revolucionāras cīņas rēķina, ta kļuva par reakcionāru pasaules uzskata sastāvdaļu. 

1 Ļeņins V. I. Raksti, 15. sēj., 179. lpp. 2 «Mes ne mazāk par citiem vēlamies, lai stāstos tiktu attēlota sabiedrības dzīve; bet ir taču jāsaprot, ka ne jau ikviena ideja, kas izteikta literārā darbā, pieļauj, lai tajā tiktu ievesti sabiedriski jautājumi; nedrīkst aizmirst, ka mākslinieciskuma pirmais likums ir darba vienotība un ka tāpēc, attēlojot «Bērnību», ir ari jāattēlo bērnība un nevis kaut kas cits, nevis sabiedriski jautājuim\ nevis kara skati, nevis Pēteris Lielais un nevis Fausts, bet gan bērns ar ta jūtām un priekšstatiem.» Cerniševskis N. Filozofisko rakstu izlase. R., 1952, 46. lpp. 

1 Tas, kas politiskās domāšanas aspektā bija Tolstoja pasaulskatījuma neapšaubāms trūkums, — tas mākslinieciskās domāšanas, estētiskās atspoguļošanas aspektā dažkārt veidoja viņa vienreizējo spēku. Sk.ĶynpenHOea E. H. ScTeTHKa JL H. Tojicroro. M., 1966, c. 42, cm. Taiotce c. 3—41. 

1 Coxop A. CTHjib, MeTOfl, HanpaßJieHHe. — B kh.: Bonpocbi TeopHH h skTeTHKH MV3bIKH, Bbin. 4. M., 1965, c. 13. 2 Pe3HUKO6 A. 0 pOJIH MHpOBO33peHHH B KOMIIO3HTOpa, c. 24. 3 Kazan M. C. JIeKUHH no MapKCHCTKO-JieHHHCKOH scTeTHKe. Jī., 1971, c. 24. Atzīmēsim arī, ka šo jēdzienu — Mnpoco3epiJ,aHne (pasaulskatījums), nevisMHpoßo33peHHe (pasaules uzskats) — lietoja Ļeņins attiecībā uz Ļ. Tolstoja estētiku, runādams par rakstnieka idejisko pagriezienu. 4 «Karogs», 1974, Ni 7, 140. lpp. 

1 Melngailis E. Mans dzīves gājums. — «Latvijas Vēstnesis», 1921, 31. maijā, 3. lpp. 2 Grigulis A. Kāda aizmirsta polemika. — «Karogs», 1974, N° 8, 157.— 161. lpp. 
 
1 Pamina M. A. rjiaavHOß. JL, 1961, c. 213. 2 Prokofjevs S. Autobiogrāfija. R., 1963, 226. lpp. 

1 KpeMAee K>. A. Chmcpohhh IL H. HaftKOßCKoro. M., 1955, c. 11, 12. «Var jau noslēpt Čaikovska politiskās apziņas (un tātad vārda plašajā nozīmē arī idejiskās apziņas) rupjākos nomaldus. Tāpat arī nav grūti viņu izsludināt par konsekventu optimistu. Taču tādi kritikas manevri neveicina Čaikovska dai|rades īstu izpratni. To rezultāts ir pretējs izvirzītajam mērķim: tie pazemo, nevis izceļ Čaikovska mākslu, jo meli pat par pašu diženāko ir vienmēr pazemojoši.» (Turpat.) 
 
A. B. B MHpe MV3HKH. M., 1958, c. 142. Līdzīgas atziņas Lunačarskis paudis daudzkārt, taču viņš nekur nav centies apgalvot vai iztēlot nebijušo —_ nav centies galēja filozofiska individuālisma piekritējam Skrjabinam piedēvēt progresīvus sociāli politiskus uzskatus vai revolucionāra pārliecību. 
2 Markss X., Engelss F. Vēstuļu izlase, 357. lpp. 

1 Markss X., Engelss F. Vēstuļu izlase. R., 1952, 25. lpp. 2 KynpeßHoea E. H. 3cTeTHKa Jl. H. TojiCToro, c. 32. 3 Turpat, 32. lpp. 4 PuMCKUŪ-KopcaKOß H. A. JleTOnHCb MOeft My3bIKaJIbHOH JKH3HH. M., 1935r c. 338, 339. 

1 MapKc X., dmenbc <t>. H3 paHHnx npoH3Be,n,eHHH. 1956, c. 591—593; Jīocee A. ScTeTHKa. — B kh.: OHJiococpcKan 3HiiHKJione,jiHH, t. 5. M., 1970, c. 575. 
1 Tātad estētiskajā izziņa subjektīvajam faktoram ir daudz lielāka un kvalitatīvi citāda (proti — saturiska) loma nekā teorētiskajā domāšanā, un ievērosim, ka subjektīvais te jāsaprot kā gnozeoloģiska kategorija, kam nav nekā kopēja ar subjektīvismu kā ideoloģisku vai psiholoģisku tendenci. «Subjektīvais ka gnozeoloģiska kategorija ietver visu sabiedriskās apziņas sfēru, visu sabiedriskās dzīves garīgo pasauli — tātad pasauli, kura gan 'ir materiāli un objektīvi priekšnoteikta, bet reize ir aktīva un atgriezeniski iedarbojas uz šo savu materiālo pamatu.» Kgnpennoea E. H. SereTHKa Jl. H. Tojieroro. M., 1966, c. 13. 

1 Pe3HUKOB A. O pOJIH MHpOBO3peHHH B KOMriO3HTOpa. c. 24. 2 BbiaoTctcuū Jī. C. n.cHxoJiorHH HCKyccTßa. M., 1965, c. 275. 3 «Karogs», 1974, Ns 7, 137. lpp. 4 «Estetika_ ilgu laiku attīstījās galvenam kārtam ka filozofija par skaisto. Taču tagad tāds estētikas apzīmējums izrādās nepietiekams, jo skaistais ir tikai estētiskā paveids līdzās tādām estētiskā modifikācijām kā cildenais, zemiskais, traģiskais, komiskais, nejaukais, ironija, humors, burlesks, grotesks utt. Estētiskais kā kaut kas izteiksmīgs ir iekšējā un ārējā, izteicamā un izteicošā dialektiska vienība, turklāt tāda vienība, ko mēs pārdzīvojam kā patstāvīgu dotumu.» (Jīocee A. 3cTeTHKa. — B kh.: OmiocodpcKan 3HiiHKJione#Hsi, t. 5. M., 1970, c. 570.) 5 Arī atsevišķas zinātnes, izzinot vienus un tos pašus īstenības objektus, nodaļas atkarībā no izziņas priekšmeta. Tā, piemēram, cilvēks ir pilnīgi atšķirīgs izziņas_priekšmets atkarībā no tā, vai cilvēku izzina viņa sabiedriskajā, fizioloģiskajā, bioloģiskajā, psiholoģiskajā, vēsturiskajā vai citā esamībā. 

1 Tuvāk par to: Pe3HUKOe A. O pojih MHpoBO33peHHH b TBopnecTße KOMno-3HTOpa. JI, 1975, c. 29—33. 2 Pe3HUKO6 A. O pOJIH MHpOBO33peHHH B KOMnO3HTOpa, c. 29—33. 
65 “Latviešu Mūzika” nr. 13 (1978) | Ingrīda Zemzare

PAR ŽANRU MIJIEDARBĪBU 
Ingrīda Zemzare 
2 an r a un stila savstarpējās attieksmes mākslas darbā. Arvien noteiktāk šī mūsu mūzikas zinātnē tik maz pētītā un neizstrādātā problēma piesaka savu aktualitāti, neatliekamību. Jo plašāks ir izmantojamais mūzikas materiāls (pēdējos gados vērojama tendence to paplašināt, aizgūstot atsevišķus elementus vai īpašības no citiem mūzikas žanriem, īpaši no masu un sadzīves mūzikas slāņiem), jo vairāk uzmanību piesaista dažādo stilistiku mijiedarbes jautājumi. Un šeit nepietiks, ja skaidrosim tikai rezultātus, — jāpēta arī pats mijiedarbības aparāts. Te arī uztaustāms mūsu jautājuma stūrakmens: kā un ciktāl masu un sadzīves žanru klātbūtne koncertmūzikā ietekmē ne vien stilistiku, bet arī saturu? * Stils un žanrs. Abas šīs kategorijas ļoti vispārinošas. Un atšķirīgas. Jo katru stilu ierāmē vispirms vēsturiskas robežzīmes. Žanru turpretī klasificējam pēc tipoloģiskām pazīmēm. Grafiski stilu varam iedomāties kā horizontālu vektoru (telpā), žanru — kā vertikāli (laikā). Šoreiz mūs interesē krustpunkti — to iespējas, ietekme, virzītspēks. 
Kas tajos rodas? Katrs žanrs, vēsturiski attīstoties, atlasa plašajā muzikālās izteiksmes līdzekļu klāstā sev nepieciešamākos, raksturīgākos. legūst ar to dažu labu relatīvi pastāvīgu vaibstu — atbilstoši tā funkcijai un saturam. A. Sohors šo pakāpeniski formējošos kompleksu nosauc par žanrisko stilu1, tā trāpīgi norādīdams uz žanra lomu formas veidošanā. Līdztekus A. Sohors proponē arī jēdzienu žanriskais saturs. Tā veidošanā liela nozīme videi, uztveres brīža apstākļiem, kā arī konkrēta adresāta izvēlei pēc ieceres (salīdziniet brīvdabas festivāla atbrīvoto tūristisko noskaņu ar koncentrēto uzmanību kamermūzikas koncertzālē). Šie loti nosacītie jēdzieni — žanriskais stils un žanriskais saturs — ļauj skaidrot lielu žanrisku grupu mijiedarbību. Seit dominē socioloģiskais kritērijs — izšķiram masu un sadzīves, koncertmūzikas, kulta un ierašu žanru grupas. Bet to mijiedarbības muzikālais un estētiskais aspekts liek aplūkot šo jautājumu nedaudz detalizētāk. Katrā laikmetā komponisti ir pievērsuši uzmanību dažādiem masu un sadzīves žanriem (kas ietver arī tādu pastāvīgu mūzikas kultūras tradīciju kā folkloru). Sniedzot savā mūzikā zināmas norādes uz kādu atsevišķu žanru, viņi ne tikai vispārina tā saturu, bet arī estētiski interpretē šo žanru saskaņā ar savu idejiski estētisko un māksliniecisko nostādni. 
Šī interpretācija koncertmūzikā parasti izpaužas kā dažādo žanru grupu īpatnību saplūšana vai kontrasts, vai simbioze, vai citas attiecības. Respektīvi, kontrasta vai konsolidācijas attieksmēs stājas masu un sadzīves mūzikas tēli un līdzekļi, no vienas puses, un pārējie laikmeta stilistiskie paņēmieni, no otras. Tādējādi jebkurš mākslinieciski radošs masu un sadzīves žanra traktējums pauž sava laikmeta estētiskās tendences. Šeit iespējami visdažādākie risinājumi. Mūzikas literatūra pazīst simtiem piemēru, kad koncertžanrs ir aizguvis gandrīz vai tikai kāda_ sadzīves žanra stilistiskos paņēmienus. Pat slavenajās Šopēna «tautiskajās» mazurkās autora pievēršanās tautas mūzikai ir vispirms mākslinieciska nostādne — autora liriskā «es» izpausmes forma. Poļu dejas asprātīgo metrisko rotaļu ar akcentētu relatīvi vājāko taktsdaļu komponists lieto kā mazurkas simbolu, žanra pazīšanas zīmi, tai pašā laikā nemaz necenšoties ielaist intīmajā salonmuzicēšanas atmosfērā tautas dejas bravūrīgo vitalitāti un aizrautību tās tiešajā veidā. 
Toties, sākot ar XIX gadsimta beigām, arvien biežāk rodas mēģinājumi apgūt (kaut daļēji) ne tikai atsevišķu sadzīves žanru stilistiku, bet arī saturu. Tā, piemēram, atsevišķus šādu žanru satura aspektus redzam Varenās kopas operu sadzīves ierašu skatos, Stravinska «krievu perioda» darbos, arī padomju «dziesmu simfonismā». 
Tātad teorētiski varam iedomāties divas iespējas masu un sadzīves žanru apguvē koncertmūzikas ietvaros. Pirmā — izmantot tikai sadzīves mūzikas žanrisko stilu kā formālu paņēmienu. Tādā gadījumā žanriskais saturs izpaužas minimāli (par cik mākslā forma arī saturīga). Otrā — sadzīves mūzikas žanrisko saturu apgūt pēc iespējas pilnīgāk. (Jāpiezīmē, ka pilnīgi atveidot to nav iespējams, pretēja gadījumā mainās paša skaņdarba žanriskā piederība.) 
lelūkosimies nedaudz mūzikas vēsturē — kura no abām iespējām saistījusi komponistus dažādu laikmetu ietvaros. Pati iespēja strikti nodalīt koncertmūziku no masu un sadzīves žanriem radās pavisam ne tik sen — agrīnā romantisma periodā. Vēl klasicisma laikmetā tautas daiļrade tika izmantota kā intonatīvo tipu fonds, kā sava veida vārdnīca profesionālajai mūzikai. Komponista darbos tā piedalījās anonīmi — kā rakstnieka sacerējumos dzīvo dzimtā valoda. Tā, piemēram, Vīnes klasiķu daiļradē pat pilnā veidā izmantota tautas mūzikas tēma ir tikai māls uz podnieka ripas. So materiālu apstrādā saskaņā ar klasicismā valdošo objektīvisko daiļrades metodi, proti, ar devīzi — atklāt parādību kopīgās, vispārīgākās īpašības. Tādā kārtā šī tautas mūzikas tēma gan saglabā savu demokrātisko raksturu, taču daudz vājāk (vai nemaz) pauž tās nacionālo savdabību (vai gan Bēthovena Krievu kvarteti ir krieviski?). Līdz ar to klasicisma laikmetā vēl nevaram runāt par žanru grupu mijiedarbību: folkloras tēmas izmantojums necik nav ietekmējis skaņdarba žanrisko stilu un žanrisko saturu — tātad koncertžanra nosacītās robežas nav paplašinātas. Bet jau agrīnā romantisma laika opusos izmeklēti apdarinātai tautas tēmai ir savi konkrēti uzdevumi. Folkloras un tautas senatnes tēlu interpretācija līdz ar nacionālo savdabību pauda arī nostalģiskas noskaņas — romantiskas sāpes par aizejošo tautas pasaules izjūtas vienkāršību un viengabalainību. Šis romantismam tipiskais idejiski estētiskais komplekss izaudzis no indivīda dziļas vilšanās racionālistiskajā civilizācijā, kuras ātrais plaukums izrāvis to no tautas kopības, laupījis tam tautiski objektīvisko dzīves redzējumu. Apzinoties distanci starp lirisko «es» un tautu kā nepārvaramu, romantiķis centrē masu mūzikas žanrus un koncertžanrus pret romantiskā duālisma asi: īstenība — ideāls, personība un pasaule. Sādu traktējumu sastopam galvenokārt Rietumeiropas, kā arī Maskavas skolas pārstāvju, īpaši Čaikovska daiļradē. Tai pašā laikā Varenās kopas komponisti, zināmā mērā saglabājot romantisko koncepciju, iezīmē dažu reālistisku vaibstu. Pirmoreiz folkloru sāk apgūt zinātniski, un Borodina «Kņaza Igora» prologs vai Rimska-Korsakova Vatslāvja pavadīšanas aina no «Sniegbaltītes» jau rāda pat etnogrāfisku precizitāti tautas masu muzicēšanas ierašu atveidojumā. Sāda pieeja parasti saistīta ar vairāk vai mazāk veiksmīgu, bieži iepriekšparedzētu skaņdarba satura objektivizāciju līdz ar cenšanos atainot sadzīves mūzikas žanriskā satura specifiku — tematikas, tēlu, emociju vispārzināmību, vispārnozīmību, vēršoties pie visplašākā klausītāju loka. Lūkojot pēc šāda plaši izplatītā žanriskā vispārinājuma būtības, skaram vienu no estētikas pamatproblēmām, proti, mākslas attieksmi pret īstenību. Šādi izmantots žanrs stipri vien atšķiras no primārās mākslas īstenības (jeb primārā žanra1), kas atspoguļo esamības īstenību. 
«..kā īstenības atspoguļojums mākslas darbs līdz ar to ari pieder pie materiālās kultūras. Radīts mākslas darbs pārstāj būt tikai atspoguļojums un kļūst pats par īstenības pašizpausmi,» raksta J. Lotmans «Strukturālās poētikas lekcijās»2. Jāpiekrīt M. Bonfeldam3, ka šo sekundāro jeb otrreizējo, t. i., māksliniecisko īstenību mūzikā vispilnīgāk īsteno žanrs. Kā reālā, tā mākslinieciskā īstenība mākslinieka apziņā atspoguļojas pastarpināti. Mākslinieciskās īstenības apguves process (šoreiz — masu un sadzīves žanru apguvē) atgriezeniski ietekmē izmantojamā materiāla žanrisko saturu, respektīvi, notiek zināma šī žanra subjektiv i z ā c i ja. īpaši asi to izgaismo romantiskā un ekspresionistiskā ievirze, kā, piemēram, Berlioza, Mālera, Šostakoviča, Britena un citu daiļradē. Pilnīgi jaunu ēru komponistu attieksmē pret masu un sadzīves mūziku iezīmē «senās» un «jaunās», t. i., zemnieku un pilsētas mūzikas pretrunu apzināšanās. Pēc renesanses un baroka laikmeta ievērojamāko komponistu daiļradē sadzīves mūzikas īpatsvars pakāpeniski sarūk. XVII, XVIII gadsimtos līdz ar kapitālistisko attiecību veidošanos rodas jaunas publiskas muzicēšanas formas. Un mūzika sašķeļas koncertžanros, kas atbrīvojušies no praktiskām sadzīves funkcijām, un masu-sadzīves žanros, kas saglabā estētiskā un utilitārā apvienojuma principu. Vēl Šūbertam «klausāmie» lendleri ne ar ko neatšķiras no dancojamiem (šeit vēl nav vietas socioloģiskajam vides kritērijam — to pašu saviesīgā vakarā spēlēto danci autors pieraksta un izdod kā salonmūziku). Bet jau Šūmaņa «Groftvatertanz» no «Karnevāla» līdz ar nosacītās žanriskās robežšķirtnes apjausmu parāda pirmo programmatiski ironisko piesitienu attiecībā uz sadzīves mūziku. 
Sī principiāli jaunā tendence traktēt sadzīves žanrus, klaji aprādot tieši to banālākos vaibstus, Mālera, Stravinska, Satī un daudzu viņu laikabiedru darbos iegūst jau karikatūriski groteskas formas. Dažkārt pat notiek it kā piesaistītā žanra svešādošana jeb savādošana. īpaši hipertrofētā veidā to redzam Kurta Veila songos ar Brehta tekstiem. Viņam žanrs darbojas gandrīz kā patstāvīgs personāžs vai kā maska. Un atkāpšanās no žanriskā stila likumībām, kā arī tīši radītā pretruna starp žanrisko saturu un žanrisko stilu ir viens no iemīļotākajiem komponista mākslinieciskajiem paņēmieniem, kas, organiski sakļaujoties ar Brehta paradoksālo izteiksmi, vēl šodien atstāj palaikam satriecošu iespaidu. Tā «Trīsgrašu operas» otrajā finālā «Denn wovon lebt der Mensch» redzam trīskāršu žanrisku kārtojumu. Blūza gurdenās harmonijas un temps (Moderato Blues), skanot pašām patētiskākajām strādnieku masu dziesmu intonācijām marša ritmā, iekrāso rūgtā, dziļi tveramā zemteksta pilnos vārdus: «Erst kommt das Fressen, dann kommt die Moral!» 
Valdot šādai vispārējai ironiskai attieksmei pret pilsētas sadzīves mūziku, ar īpašu statusu var lepoties jaunākā kolektīvās muzicēšanas forma — džezs, kas ieņēmis stabilu vietu Amerikas sadzīvē un, sākot ar mūsu gadsimta divdesmitajiem gadiem, arī Eiropā. Tieši džezu savā paspārnē pieņem daudzi redzamākie laikmeta dižgari, starp tiem Stravinskis, Mijo, Geršvins. Ļoti svaigs šķiet attīstības relatīvais stihiskums un afroamerikāņu folkloras improvizatoriskā spēle uz pilnīgi reglamentēto Eiropas muzikālo sistēmu fona. 
Tai pašā laikā pastiprinātā dažu džeza slāņu komercializēšanās un salonizēšanās (kas radīja smeetjazz novirzienu) divdesmitajos gados padara arī džezam raksturīgos paņēmienus par asas satīras un parodijas objektiem Hindemita, Veila, Eislera mūzikā. Taču taisnības vārdā jāatzīst, ka šī ironija gan pēc būtības attiecināma nevis uz džezu, bet gan uz laikmetīgo sadzīves mūziku vispār, par cik pašas spilgtākās džeza īpatnības kā svings, of-bīts, harmoniskie standarti tika asimilēti visā Eiropas sadzīves mūzikā — no kabarē līdz deju un estrādes mūzikai. Blakus šādai visnotaļ negatīvai attieksmei pret pilsonisko muzikālo sadzīvi iezīmējas otra — pozitīviskā līnija. Sevišķi spilgti to atklāj Rahmaņinova intonatīvā valoda, kas rāda dziļu Čaikovska tradīcijas ietekmi. Abu iemīļoto krievu komponistu melodika daudzējādā ziņā balstās krievu sadzīves romances sfērā. Šķiet, tieši tas šai mūzikai ir piesaistījis un piesaista klausītāju miljonus. Cits liktenis piemeklējis senās cilmes masu un sadzīves žanrus. Par sava veida estētiskas apbrīnas objektu kļūst barbarisms. Estetizētu to redzam gan Prokofjeva svītā «Ala un Lolijs», gan Stravinska «Svadebkā» un «Svētpavasarī», gan Bartoka un Šimanovska darbos. Tomēr izteiktu žanru mijiedarbību jeb žanrisko sintēzi ar tradicionālo seno zemnieku dziesmu vērojam tikai kopš sešdesmito gadu sākuma, t. i., līdz ar «jauno folkioras vilni». Tad pirmoreiz parādās tieksme estētiskā plānā nojaukt koncertžanriem raksturīgo atskaņotāja, komponista, klausītāja nošķiršanu, radot senās folkloras tradīcijām raksturīgu mūzikas priekšnesuma atmosfēru — maksimāli atraisītu, tuvinātu sadzīvei, mazinot koncertzāles nosacītību. Siem mērķiem labi noder visi tie mūsdienu kora mūzikas izteiksmes līdzekļi, kuri ļauj relatīvi brīvi traktēt nošu tekstu. Arī mūsu mūzikā tas devis šedevru — «Zvan' Rīgā, Jelgavā» no Paula Dambja «Jūras dziesmām». 
Šī nelielā apskata mērķis ir pievērst uzmanību žanrisko saišu daudzveidībai (kas bieži muzikoloģijas praksē tiek aizmiglota ar izplūdušo, neko konkrētu nevēstošo terminu «žanriskums»). Tāpat arī skart jautājumu par koncertžanru un masu-sadzīves žanru integrācijas iespējām ne tikai stila, bet arī satura jomā. Koncertžanru vēsturē iezīmējas šajā ziņā atšķirīgi periodi. Jau pieminētā žanra subjektivizāciju (un pat svešādošanu) nomaina periodi, kuros dominē tendence asimilēt sadzīves žanru elementus (objektivizējot žanru). Kā redzējām, pirmajā virzienā vairāk vai mazāk tendē XIX gadsimta romantisms un tā turpinājums ekspresionisms, kā arī intelektualizētās džeza formas. Turpretī otrajā ierindojas agrīnais Vīnes klasicisms, jaunā XIX gadsimta krievu skola, dziesmu simfonisms četrdesmito, piecdesmito gadu padomju mūzikā, neoklasicisms. Tādējādi sadzīves žanra apguves estētisko rezultātu nenosaka tik daudz izmantotais žanrs kā tāds, bet gan komponista stils (ko, bez šaubām, zināmā mērā ietekmē izvēlētais žanrs) un mākslinieciskā metode. 
Komponistu individualitātes visreljefāk atklājas attieksmēs pret aktuālu, diendienā ap mums skanošu mūziku, jo tās stils vēl nav tiktāl izveidojies un konkretizējies, lai pieļautu stilizāciju vai arī dvesmotu ar senatnes pievilcības aromu, kā, piemēram, šodien skan zemnieku dziesma. Interese par to šodien jau skar ekoloģiju — vienu no svarīgākajām mūsdienu problēmām. Arī gadsimtu mijas pilsētas romance nupat tiek atkal par jaunu izvērtēta. Pat agrāk asi kritizētais krievu pilsētas mūzikas žanrs «JKecTOKHir poMaHc» Gavriļina «Krievu burtnīcā» izpelnās mīlu un paļāvīgu autora smaidu. 
Bet kā ar tiem masu un sadzīves žanriem, kuri veidojušies mūsu gadsimta otrajā pusē? Dažādo populārās mūzikas virzienu rašanās un attīstība mūsdienās prasa pēc nopietna pētījuma par to vietu un lomu mūsu mūzikas vēsturē — īpaši šodien, ieejot jaunā vēsturiskā sabiedrības attīstības posmā. Nedrīkst neredzēt jaunu žanru rašanās likumsakarību, jo progresīvas sabiedriskās idejas atspoguļo ne tikai pastāvošo īstenību, bet arī tās vajadzības jeb pieprasījumu. Tāpēc, kā raksta A. Sohors, mūzikas idejiskais saturs un tā nosacītā attīstības nepieciešamība laiku pa laikam nonāk pretrunā ar tās sabiedriskās esības apstākļiem. Šādos krīzes periodos dzimst jauni vai arī atjauninās vecie žanri. Zināma žanru atjaunināšanās notiek, piesaistot tiem atsevišķus jaunradīta žanra stila elementus. Gan Sloņimska Koncerts, gan Imanta Kalniņa Ceturtā simfonija un tās popularitāte plašā auditorijā jau liecina par dažām būtiskām pārmaiņām estētiskajā pieprasījumā. Šajā gadījumā jauno estētisko izjūtu vairs neapmierina tikai sadzīves mūzikas žanriskā stila apguve, kā tas ir bijis J. Karlsona «Per i Giovani», Ģ. Ramana «Concerto leggiero». No «svešās» sfēras — džeza ieviestie elementi tur pilnībā pakļauti skaņdarba virsuzdevumam — tipiskai koncertēšanai, līdz ar to neietekmējot žanriskā satura ievirzi. Bet pievēršanās aktuāliem masu sadzīves žanriem kā plašu klausītāju slāņu emocionāli estētiskās pieredzes apkopojumam un rādītājiem šodien prasa apzināt arī to žanrisko saturu. Tur arī slēpjas Imanta Kalniņa Ceturtās simfonijas atšķirības zīme. 
Sī simfonija, no vienas puses, patur visas tipiskākās koncertžanra pazīmes. Muzikālā materiāla izklāsts veidots saskaņā ar tīri muzikālām likumsakarībām, respektējot simfonijas žanra klasiskās tradīcijas — sonātes simfonijas ciklu. Pirmā daļa ietver klasisku pretmetu konfliktu, kura liriskais, subjektīvais, dziļi iekšējais raksturs izteicas smalki izstrādātā monotematiskā struktūrā ar daudzām vietējām kulminācijas zonām. 
Seko lidojoši gracioza obligātā liriskā atkāpe otrajā daļā. Šo pilnīgās ideālās harmonijas un gaismas valstību var uztvert kā iepriekšējās daļas attīstības pozitīvā idejiskā kodola materializāciju. Bet I daļā ietvertās pretrunas risinājumu turpina 111 daļas skerco, kurā šo pretmetu sadursme parādās ne vairs kā iekšēji polifons indivīda monologs, bet kā reālu pretspēku cīņa (trombonu tēmas pakāpeniskā izlaušanās, iekarojot diapazonu sekundu pa sekundai pret bolero tēmas ārišķīgo feierverku); 111 daļā iezīmējas arī atrisinājuma pareģojums. Augstākajā kulminācijas punktā izskan viena no traģiskākajām fināla tēmām. Sī intonatīvā arka palīdz atklāt ciešo dramaturģisko saistību, ir idejisks pieturas punkts daudzo un dažādo tēmu stilistiku labirintā IV daļā, kas sniedz galīgo atrisinājumu, atgriežoties pie I daļas epigrāfa tēmas, kuras jutekliskais impulss ir izrādījies noteicošais visā simfonijas satura atklāsmes ceļā. 
It īpaši to pasvītro roka mūzikas klātbūtne. Un tā šoreiz nav tikai roka stilistika, kas liek komponistam I daļā papildināt simfonisko orķestri ar basģitāru un popmūzikas sitamo komplektu, bet otrajā daļā ļauj uzbūvēt klasicistiski veidoto, ar graciozu mocartisku nekvadrātiskumu apveltīto tēmu, ko balsta it kā klasicistiskas kadences uz rokmūzikas harmoniskā stereotipa (standarta) bāzes, kur dominē nevis kvartu-kvintu funkcionālās tieksmes, bet blakus pakāpju suverēnās attiecības. Šoreiz ar maksimālu spēku simfonijā ielauzies arī rokmūzikai raksturīgais žanriskais saturs. Emocionālās sfēras neiegrožotība līdz pat jutekliskas uztveres eskalācijai rāda mūziku ne vien kā estētiskas informācijas līdzekli, ko uztveram analītiski un distancēti, bet arī un galvenokārt kā estētiskas baudas avotu, kā katalizatoru nepieciešamā emocionālā stāvokļa sasniegšanai. Tādējādi šis skaņdarbs risina ne tikai simfonijas žanram aptveramās pašas vispārīgākās cilvēka esības problēmas, bet arī ietver konkrētas dzīves situācijas noteiktas emocijas, ko nedalīti pārdzīvo viss mūziķu un klausītāju pulks. Ar to paredzēta iespēja klausoties pārvarēt koncertžanra nosacītības distanci un izjust sevi kā dotā mākslas darba subjektu, kas ir tipiska sadzīves žanra satura pazīme. Mākslas darbs ar šādu ievirzi vienmēr kļūst par konkrētu laikmeta dokumentu. Tā šajā simfonijā izteicas konkrētas popkultūras iezīmes — gan emocionālajā atraisītībā, gan stilistiskajā visizmantojamībā, gan pašā tīri muzikālajā izteiksmē —, kas nepārprotami saista šo mūziku ar noteiktu laiku, noteiktu sociālo un sabiedrisko statusu. 
Protams, kā rāda pieredze, šādas žanriskas mijiedarbības estētiskais rezultāts atkarīgs vēl arī no atsevišķu klausītāju sociālo grupu stilistiskās pieredzes un mūzikas uztveres tiešuma. Bet tas jau ir vairāk socioloģiska rakstura jautājums. 

1 Karkliņš L. Žanrs un komponista radoša individualitāte. — Gram.: Latviešu muziķa. R., 1974, 81. lpp. 2 Jīotmūh X). JleKiiHH no CTpvKTvpHon nosTHKe, Bbin. 1. TapTV, 1964, c. 18. 3 EoHcpeAbd M. O cneuHCpHKe BonjiomeHHH KOHKperaoro b mv3HKH. — B KH.: KpHTHKa H MV3bIKO3HaHHe, 1, 1975, c. 86. 
1 Coxop A. 3cTeTHqecKan npHpona «aupa b MV3biKe. M., 1968, c. 34. 

66 “Latviešu Mūzika” nr. 13 (1978) | Ilma Grauzdiņa
ALFRĒDA KALNIŅA ĒRĢEĻMŪZIKA 
Ilma Grauzdiņa 
.. . Satricinot ērģeļu halles nekustīgo klusumu, valdonīgi un brāzmaini ielaužas skaņu viļņi. Viens caur otru, viens pāri otram. Kā dzīvības kūsājošas sulas lauž ceļu pavasarī, kā palu spēks lauž stingušo ledus vāku, tā neapstādināma kāpj skaņu straume. Tikpat spēji kā sācies, pavasarīgais skurbums noplok, dodot vietu lielā brīnuma nojausmām. Skaņas uzbur ko bezgala skaistu un trauslu, tādu, kas sargājams un glabājams dziļdziļi. Varbūt tā atmiņu gaisma no bērnības rītiem, varbūt nākotnes doma — gaiša kā jaunības sapņi. Tad vaļa strautu čalām un putnu balsīm, kas apvij jūtu pārpilno kausu. Bet atmiņu aina izplēnē, izgaist tālumā, atstājot gaišu blāzmu debess pamalē ... Nē, nē — kamēr vēl spēks kaulos, kamēr rokas alkst darba un piepildījuma, nav vaļas nodoties sapņiem. Lai skan gribas un varenības apliecinājums: šalciet, pavasara strauti, skani, himna jaunībai! Vēl uz brīdi aizraujas elpa klusā jūsmā, un tad — pēdējais, saules apmirdzētais kāpums. Te esmu es ar savu darbotiesgribu, un ap mani pasaule visā krāšņumā un skaistumā ... Tās nav autobiogrāfijas rindas, ne arī autora dota, vārdos izteikta mūzikas programma. Tā ir Alfrēda Kalniņa pirmās plašākās kompozīcijas — ērģeļu Fantāzijas skaņu tēlu raisīta, šī raksta autores subjektīvi tverta programma. Tik optimistisku himnu dzīves un dabas dailei laikam gan var uzrakstīt tikai tad, ja tikko pārkāpts divdesmit gadu slieksnis, ja rokas un prāts alkst darboties tautas labā, ja tikko aiz muguras palikuši ierosmēm bagāti studiju gadi Pēterburgā, ērģeļu spēles stundas pie dziļi cienītā profesora Luija Homiliusa, kuram pateicībā veltīta šī ērģeļkompozīcija. Un, ja E. Dārziņš kādā no recenzijām par Alfrēda Kalniņa pirmajām solodziesmu burtnīcām raksta, ka tajās sastopam komponistu «ar bagātu fantāziju, gatavu tehniku un pilnīgi noteiktu individualitāti»1, ja patstāvīgu pasaules tvērumu apliecina 1901. gadā iespiestie Trīs liriski gabali klavierēm, tad arī ērģeļu Fantāzija ar pilnām tiesībām ir cienīga saņemt tikpat augstu vērtējumu. 
Te saklausām ne tikai Alfrēda Kalniņa turpmākajai daiļradei tipiskus tēlus un izteiksmes līdzekļus. Te nepārprotami iezīmējas visas daiļrades optimistiskā pamatkrāsa un koncepcija, te skaņa.s ietverta komponistam raksturīgā poētiski programmatiska domāšana, dzimtajā dabā, tautas dzīvē un mākslā, ērģeļu varenajās skaņās smelts gara spēks un iedvesma. 
Alfrēda Kalniņa ērģeļdarbu pārskats 
Ar ērģelēm cieši saistīts viss Alfrēda Kalniņa mūža gājums. Kā bērnībā, Cēsu baznīcā ērģeļspēlē vingrinoties, dvēseli atdeva dižajam instrumentam, tā atpakaļ arī vairs nepaņēma. Ērģelnieka pienākumi visu mūžu bijis Alfrēda Kalniņa maizes darbs. Aizsākts jau paralēli mācībām Pēterburgas konservatorijā, tas turpinājies Pērnavā (1903—1911), Liepājas Annas baznīcā (1911 —1915), kara gados Tērbatā, tad vēlreiz īslaicīgi Liepājā, līdz 1919. gadā komponists pārceļas uz Rīgu un dažus gadus strādā par Jēkaba baznīcas ērģelnieku. Tomēr Alfrēdam Kalniņam ērģeļspēle ir kas vairāk par algotu darbu vien. Ne jau alga liek dievkalpojumu laikā izpildītajām dziesmām un korāļiem jo bieži improvizēt katru reizi atšķirīgus pavadījumus, ne naudas dēļ pēc dievkalpojumiem jo bieži skan stundu un vēl ilgāk ērģeļkoncerts. Ērģeļu skaņās te ceļu lauž mākslinieka temperaments, iekšēja nepieciešamība, kas pamostas ikreizi, kad rokas saskaras ar ērģeļu taustiņiem. Un iespējams, ka tieši šī nepārtrauktā, praktiskā saskarsme ar instrumentu ikdienā, improvizācijā ir viens no iemesliem, kāpēc daiļrades pirmajā periodā ērģeļdarbu ir tik maz — tikai jau pieminētā Fantāzija g-motl un Pastorāle H-dur (uzrakstīta Liepājas periodā ap 1913. g.). Domas un laiku aizņem darbs solodziesmas žanrā, kur līdz 1920. gadam rodas divdesmit piecas solodziesmu burtnīcas. Šajā periodā uzrakstīta gandrīz puse no visiem klavierdarbiem, risinājies intensīvs darbs pie «Baņutas». Un kur vēl darbs ar koriem, plašā organizatoriskā un ērģelnieka koncertdarbība. Nepiepildītu ieceru tik daudz — kāds brīnums, ka ērģeļdarbu komponēšanai ierādīta tik pieticīga vieta. Klavierdarbi, solodziesmas, koradziesmas ātri vien iekaro vietu koncertos, mājas muzicēšanā. Līdz ar to darba augļi, sava devuma svars latviešu mūzikas kultūras veidošanā ir tieši izjūtams un mudina rakstīt vēl. Ērģeļmūzikai turpretim viegli neklājas. «Sevišķi ērģeļu māksla, kura pie mums varētu zelt vienīgi baznīcās, nes vilšanos, un koncertu nolūkiem pie ērģelēm strādāt, izveidoties liegts. Neizprotama baznīcu dīvainā izturēšanās pret ērģelniekiem koncertantiem, kas drīzāk atstumj nekā pievelk.»1 Neapmierina ari jauno ērģelnieku apmācības apstākļi konservatorijā, kur «jaunekļiem, kuri jau četrus gadus min un čamda ērģeles, konservatoriju drīz būs jābeidz, lielākas ērģeles nečamdījušiem. Nav taču domājams, ka konservatorija pati nebūtu rūpējusies! Kāda šaursirdība! It kā pneimatiskās ērģeles taisni neprasītos pēc lietošanas!»2 sarūgtināts raksta Alfrēds Kalniņš. 
Alfrēds Kalniņš, erģelvirtuozs, lieliski pazīst agrāko un sava laika ērģeļmūziku — pēta, atskaņo koncertos, jūsmo par to. 
«Kalniņa interpretējumā dabūjam iepazīties arī ar darbiem, kuri Rīgā vēl nav dzirdēti. Mākslinieka repertuārs ir tik plašs, ka ik koncerts sniedz pa jauninājumam, tā ievadot ērģeļu mūzikas mīļotājus šā instrumenta mūzikas pasaulē.»3 
Alfrēds Kalniņš, komponists, šai ziņa ir piesardzīgāks _un atturīgāks. Viņa 'daiļrades pirmā perioda mākslinieciskie mērķi ir citi, tiem jaunās ērģeļmūzikas vadošās_ tendences_ ne vienmēr pa prātam. Sajā periodā komponists strada galvenokārt pie savas individuālās liriskās izteiksmes izkopšanas. Viņa mērķis ir veidot to atšķirīgu no akadēmiskā stila, atšķirīgu no salonmuzikas sentimenta' un bravūras. Tādu, kas radniecīga Sumaņa, Ļadova poētiskajam programmatismam, bet īpaši nacionālo skolu komponistu un pirmām kārtām Grīga poētiskajai izteiksmei. Kamerstila, intīmo jūtu lirika spēj organiski izpausties klavierminiatura un solodziesmā ar mazu intensitāti attīstībā, sirsnīgu sarunas toni. Bet ērģeļmūzikā? «Ne Bahs, ne Hendelis nepūlas tēlot sīko pārdzīvojumu siltumu, saldās un skumjās jūtas. Tam_visam ērģeles ir nederīgas. To izteiksmes spēks — lielais vispārinājums, kas mūziku paceļ pāri laikam.»1 Tā patiesi ir grūti pārkāpjama plaisa, kas šķir ērģeles no liriski psiholoģiskas ievirzes romantiskas kamermūzikas, kuru tik ļoti iemīļojis Alfrēds Kalniņš citos daiļrades žanros. 
Tomēr Alfrēda Kalniņa talanta individualitāte šai plaisai pāri met tiltu, ko rada dabas lirika, objektivitāte un atturība, kas caurauž pat pašas sirsnīgākās viņa mūzikas lappuses. Pastorāla griezumā, kas reizē atspoguļo ne tikai mākslinieka attieksmi, bet arī it kā dabas mūžību un nemainību, lirika sastopama ērģeļmūzikā jau izsenis. Pastorālas lirikas izgaismoti ir arī Alfrēda Kalniņa pirmie ērģeļdarbi. 
Pastorāle H-dur ir trausla dabas miniatūra. Līdzīgas noskaņas dzirdam solodziesmās «Pļāvēja diendusa», «Svētdiena», «Dzimtenes silā», klavieru Poēmā As-dur no cikla «Septiņas poēmas», vairākos klavieru albuma «Jaunībai» skaņdarbos, kā arī vēl citās šī perioda dažādu žanru kompozīcijās. Tomēr ērģeļdarbā komponists vairāk akcentē to iezīmi, kas klavieru solo vai pavadījuma spēlē ir visai ierobežota, proti, krāsainību, bagātu tembru maiņu. Tāpēc skaņdarbs, ārēji paliekot mazas trīsdaļības ietvaros, skan līdzīgi orķestra daudzkrāsainai partitūrai. Autora norādītā reģistrācija paredz izmantot reģistrus, kas līdzīgi koka pūšamo instrumentu tembriem, kā arī maigi skanošās stīgu balsis. Smalki izstrādātā instrumentācija prasa biežas manuāļu maiņas, dažādu solo reģistru sasaukšanos. Tas liecina, ka Pastorāle nepārprotami izaugusi no romantiskās ērģeļmūzikas tradīcijām, kas ērģeles traktē nevis kā viendabīgu, bet gan kā tembrāli diferencētu, patstāvīgu instrumentu kolektīvu. Ērģeļu orķestrālais traktējums ļauj saskatīt kopējas iezīmes ar orķestra traktējumu Alfrēda Kalniņa simfoniskajā idillē «Mana dzimtene». Mūzikas tēlu ziņā Pastorāle ir tipiska Alfrēda Kalniņa miniatūra ar divu gan patstāvīgu, bet raksturā tuvu tēmu līdzās nostatījumu. Abās dominē caurspīdīgs kolorīts. Jo liela loma ir pirmās tēmas faktūrai — divu patstāvīgu, smalki rotātu līniju kontrapunktiskam savijumam. Melodiju spēle uz diviem dažādu tembru manuāliem klausītāja uztverē skan vienā diapazonā — krustojoties un vijoties viena ap otru. Tas rada specifiski orķestrālu efektu, kāds citiem solo instrumentiem nav sasniedzams, un reizē arī ļoti dzidru un greznu kolorītu. 
Arī citi mūzikas izteiksmes līdzekļi smelti no pastorāles žanra un tautas mūzikas savdabības. Vietām līdzens, vietām rotaļīgi kaprīzs ritmiskais zīmējums, kas raisa asociācijas ar stabules spēli, miksolīdiskās skaņkārtas iezīmes, plagālās secības, trihordika. Skaņdarba vidusdaļa gan ir impulsīvāka, brāzmaināka, tomēr pamatos sākto noskaņu nemaina. Trausluma, filigrānas un ekonomiskas tehnikas ziņā pirmā ērģeļu pastorāle ir nepārspēta visā Alfrēda Kalniņa ērģeļmūzikā. Daudz plašāku tēlu loku aptver Fantāzija g-moll (1901). Tai piemīt koncertisks vēriens un spožums. Fantāzijas brīvajā formā virknējas vairāki tematiski atšķirīgi posmi. Romantiskā patētikā viļņo ievads, maigi skumjas dziesmas intonāciju un dabas balsu caurausta ir pirmā epizode. Dramatiskas saspringtības mirklis ielaužas vidusposmā. Bet noslēguma daļas reibinoši līksmajai noskaņai pieslejas arī ievada tēma. Tā šeit ir transformēta, skan spilgtās mažora krāsās. Sis jaunības gadu darbs cieši sakņojas romantisko fantāziju tradīcijās. No turienes tik izplatīts paņēmiens kā ievada tēmas atgriešanās vienvārda mažorā skaņdarba noslēgumā. No turienes arī vispārēji pacilātais vēstījuma tonis, kontrastējošu epizožu maiņa brīvās formas ietvaros. Patētiski dramatiskajos posmos individuālas neatkārtojamības ir mazāk — arī klaviermūzikā tā tiek izkopta vēlāk par lirisko tēlu individuālu traktējumu. Formas ziņā vietām raupjas šuves. (Ne visai organiski, piemēram, skan pāreja no Allegro con fuoco uz L'istesso tempo epizodi; liekvārdība savukārt jūtama saitē no ievada uz Andantino posmu.) Acīmredzot tas ir neizbēgami pirmajā lielas formas darbā, kur tēmu spilgtums pārsniedz attīstītprasmes meistarību. Tomēr līdzās mūzikas mākslinieciskajai vērtībai, ko apliecina Fantāzijas popularitāte mūsu ērģelnieku vidū, tā ļauj arī ieskatīties nākotnē, atklāj iezīmīgus stila vaibstus. Pirmkārt, jau ieskicē to dabas tēlu un cilvēka izjūtu nešķiramo vienību, bez kuras nav iedomājama Alfrēda Kalniņa mūzika un kura rod izpausmi gan maigās, gan gavilējošās noskaņās. Lēnā posma tēma ir pirmais vijums vēlāk tik plaši sazarotajam atturīgās un apgarotās lirikas vainagam. Fināla posma gaviles savukārt ir aizsākums tiem himniskas jūsmas pārpilniem mūzikas tēliem, kādi mūs uzrunā solodziesmās «Nāc!», «Man sirds ir atkal jauna», klavierdarbos «Albuma lapiņa» Fis-dur no «Septiņiem skaņdarbiem», «Himna manai dzimtajai zemei» un vēl daudzos citos darbos, kuros uzreiz pazīstam Alfrēda Kalniņa rokrakstu. Nākotnē ieskatīties ļauj arī formas veidošanas principi un dramaturģija. Kā Fantāzijā, tā arī citos Alfrēda Kalniņa lielas formas darbos kontrastējošas tēmas parasti ienāk pēkšņi, nesagatavotas, pārsteidzot klausītāju ar savu ierašanos. Sis princips kļūst par noteicošo kā lielajās formās, tā arī dramatiskas vai žanriskas ievirzes mazformās. Tas ļauj pieskaitīt Alfrēda Kalniņa dramaturģiju pamatlīnijās pie episki žanriskās strāvas. Gleznaini poētiskās epizodes tiek ieaustas lielajās formās kā patstāvīgas ainas ar savu, no citiem tematiskajiem posmiem it kā neatkarīgu iekšējo dzīvi. Tas ir viens no iemesliem, kāpēc šī komponista mūzikā nesastopam īstu sonātes formu, bet tikai dažas tās modifikācijas, kurās sonatiskuma būtībai — izstrādājuma principam — ierādīta niecīga vieta. 
Nākamā ērģeļdarbu grupa radusies emigrācijas gados. Sai laikā Alfrēds Kalniņš dzīvo Ņujorkā, strādā par ērģelnieku vispirms ebreju reformātu baznīcā, vēlāk luterāņu baznīcā Brodvejā, koncertē arī Filadelfijā un Bostonā. 1928. gada ērģeļkompozīcijās turpinās iepriekš sāktā līnija, bet reizē ar to iezīmējas arī jaunas kvalitātes. Nevaru pilnībā pievienoties domām, ka šie ērģeļu skaņdarbi ir «nodeva amerikāņu reliģiskajam rituālam»1. Mūzikas' izteiksmes līdzekļu komplekss un tēlainība norāda uz ērģeļdarbu ciešām saitēm ar citiem, ar reliģisko rituālu nebūt nesaistītiem žanriem, kā arī apliecina daiļrades kopīgās stilistiskās tendences, kurās iekļaujas un kuras bagātina arī šī laika ērģeļmūzika. 
Intīmi liriska, poētiska izteiksme rod jauku izpausmi «Kristus šūpļa dziesmā». Tā ir rada daudzām vārdā nosauktām un nenosauktām šūpļa dziesmām, ko sastopam it visos Alfrēda Kalniņa daiļrades žanros. Tās pašas glāstošās intonācijas, izlīdzināta akordu faktūra, klusināta noskaņa. Bet vidusposmā ar konsonējošu akordu maiņu funkcijām diatonikas apstākļos augstā tesitūrā, kuras atbalso pedāļa basu piesardzīgie soļi, jūtama pasaku fantastikas noslēpumainība. Līdztekus minētajiem no liriskās kamermūzikas izaugušajiem momentiem jaunas nianses redzamas harmonijā. Negaidīti tonālie novirzieni, reprīzei sākoties ne galvenajā tonalitātē un sasniedzot to tikai pēc divām tonālām pārbīdēm, rada it kā klusa izbrīna iespaidu. Tonālajām pārbīdēm te izteikti koloristiska loma, un ar šo harmoniskās attīstības paņēmienu turpmāk Alfrēda Kalniņa mūzikā sastopamies jo bieži visdažādāko žanru kompozīcijās. 
Tieksmi izcelt kolorītu harmonijā, struktūrā un ērģeļu instrumentācijā redzam arī Klostera idillē — sevišķi malējos posmos, kur veidojas it kā vizuāli reljefs mūzikas tēls. Cik Pastorāle viss liekas mainīgs, ņirbošs un kustīgs, tik šeit nekustīgs, dižena miera apskaidrots. To rada līdzsvarotā unisona sākuma tēma, ilgstoši izturētu mažora-minora sistēmas akordu virkne, kuras telpisko apjomīgumu pasvītro augstā reģistrā katru reizi citās tembru krāsās melodiski izteiktie akordu motīvi. Dunošo basa skaņu balsis kā zvanu skaņas izgaist tālumā. 
Arī vidusposma variēto kupletu plastiskās tēmas dziedājums iekļaujas šajā noskaņā. Akordu faktūra norāda uz korāļu pirmavotu, bet melodijas intonācijas piešķir rāmi apgarota stāstījuma raksturu. 
Sarežģītāku tēlu sistēmu sastopam 1928. gada lielajās ērģeļformās — levads un Allegro (Introdukcija un Allegro) un plaši izvērstajā Skerco. 
Skerco mūzikas pamatā ir divu pretēju skaņkārtisku sfēru pretnostatījums. Malējo posmu straujajā skrējienā iekļauti gan mažora-minora sistēmas akordi un palielinātās skaņkārtas elementi, gan palielināti, pamazināti un alterēti akordi. Dažādu skaņkārtu elementu zibējums rada trauksmainu virpuli, kas sagriežas jau ar pirmajām taktīm un dinamiski kāpinātā veidā atjaunojas reprīzē un kodā. Turpretim vidusdaļā — skaidra mažora diatonika un viegli kolorēti mažora-minora sistēmas konsonējoši akordi. Kontrasts ir milzīgs. It kā pilsētas kņadā un burzmā pēkšņi atceries ko ļoti skaistu, gaišu, sen aizmirstu. Pēkšņi uzpeldējušās atmiņas uzbur idilliskas pasaules tēlu. Katra nākamā tēma ved arvien tālāk dabas miera patvērumā, no kura negribas šķirties, līdz, varmācīgi ielaužoties, ilgstoši un rūpīgi uzburto poētisko noskaņu ar vienu atvēzienu aizslauka prom Skerco sākuma tēma. Un nevaram vairs Skerco vērtēt kā žanriskas ievirzes kompozīciju vien. Tāpat kā Rēgera ērģeļu skerco op. 65 d-moll un op. 80 fis-motl, tāpat kā lielākajai daļai romantiķu daiļradē sastopamajiem skerco, arī šim Alfrēda Kalniņa ērģeļu Skerco dota dinamiski dramatiska elpa. 
«Klostera idille», pirmā tēma Vēl soli tālāk kontrastu padziļināšanā un attīstības dinamizācijā sper levads un Allegro. Alfrēda Kalniņa mūzikā ar šo darbu ienāk tas dramatiski patētiskais gars, kurš jūtams Freskobaldi, Baha un Rēgera kvēlajās tokātas un fantāzijas. Oratora runas pacilātība, brīvas faktūras maiņas, piesātināta harmonija raksturīga ievadam un kodai. Un, tāpat kā Skerco, arī Allegro vidusposms tēlo pastorālas ainavas. Pirmo — idilliski vienkāršu, otru — krāšņi izvērptu kontrapunktisku balsu vijumos. Salīdzinājumā ar pirmā perioda darbiem tikko aplūkotajās emigrācijas gadu ērģeļkompozīcijās redzamas jaunas kvalitātes. Poētiskā izteiksme nepazūd — tā skan «Kristus šūpļa dziesmā» un «Klostera idillē», tā ir patstāvīgu epizožu veidā inkrustēta Skerco un Allegro. To pieticīgais daiļums izceļas vēl jo spēcīgāk tieši tāpēc, ka līdzās tai dinamiski dramatiskajā sfērā notikušas ievērojamas izmaiņas. Harmonijas koloristiskās puses izcelšana, dekoratīvi izteiksmīgu akordu plašs lietojums — tas sasaucas ar dekoratīvi artistiskā stila tendencēm šā laika klaviermūzika.1 Tomēr, ja klaviermūzikā šajā periodā tās ne vienmēr rod pārliecinošu izteiksmi, reizēm rada tīša samākslojuma iespaidu, tad ērģeļmūzikā, kam tāda dekoratīva domāšana jau «no dabas» vairāk piemērota, varam runāt jau par atzīstamiem mākslinieciskiem rezultātiem. Un, ja poētiskā programmatisma veidošanā klaviermūzikas atradumi lielā mērā ietekmējuši arī ērģeļdarbu liriskos tēlus, tad dekoratīvi artistiskajam stilam, šķiet, impulsu dod tieši ērģeles. Ar tembrālo krāsainību, ar lineāro domāšanu un tieksmi uz stingrām arhitektoniskām konstrukcijām, ar mūzikas izteiksmes līdzekļu un mūzikas tēlu izteiktu polarizāciju. Abas atzīmētās tendences dažādās attiecībās turpinās trīsdesmito gadu darbos. No 1933. gada Alfrēds Kalniņš ir Rīgas Doma ērģelnieks. Klejojumu gadi ir beigušies, ērģelniekam ir savas ērģeles. 1937. gadā tiek uzbūvētas koncertiem paredzētas modernas ērģeles universitātes aulā. Arī tas dod ierosmi nepārtrauktākam darbam ērģeļmūzikas komponēšanā, un katrs gads tagad nes līdzi kādu jaunu darbu ērģelēm. Vairākkārt šo gadu ērģeļkompozīcijās skan marša žanrs. Katrā darbā tam piešķirtas citas nianses, tomēr pats žanra traktējums ir visos skaņdarbos līdzīgs: sadzīves žanrs tiek pasniegts vērienīgi, krāšņi, dekoratīvi. Tāds ir Kāzu maršs, radies 1936. gadā — lapidārs, spožs, ar negaidītiem tonāliem pavērsieniem, reģistru pretmetiem, ar plastiski vijīgu melodiju trio vidusdaļā. Tādi arī divi marši paša autora pārlikumā ērģelēm: Svinīgs gājiens no operas «Baņuta» (aranžējums, 1939) un Sēru maršs no operas «Baņuta» (aranžējuma gads nezināms). Plaši izvērstu masu gājiena ainu zīmē Procesija (1937). Tās enerģiskā, apvērstā, punktējuma ritmikas iezīmētā tēma skan svinīgi pacilāti. Vidusposmā, šķiet, redzam soļojam dažādas ļaužu grupas — skan tēmas varianti — te maigāki, te cēli cildeni, te stingri noteikti. Reprīzē vispārējā pacilātība sakāpināta līdz augstākai robežai — tēmu apvij trauksmainas pasāžas, piešķirot mūzikai ekstātiskas pārņemtības raksturu. 
1938. gadā rodas divi plaši variāciju cikli — Variācijas par Grīga tēmu klavierēm un Variācijas par Jāņa Kalniņa tēmu ērģelēm (J. Kalniņa tēma — himniska dziesma). Blakus abu ciklu kopīgām iezīmēm — koncertiskumam, caurviju attīstībai, žanru daudzveidībai — redzamas arī atšķirības. Klavieru variāciju tēmā skan poetizētas dejas un liriski rotaļīgas dziesmas noskaņas; cikla risinājumā sniegta dažāda šo noskaņu attīstība un pārveides. Ērģeļu variāciju tēma savukārt ir dziesma-maršs. Tādēļ arī cikla risinājumā dominē lapidāri, plašām līnijām zīmēti, polifonas attīstības caurausti mūzikas tēli, kas organiski saistīti ar ērģeļu specifiku. 
Abās pārējās 1938. gada ērģeļkompozīcijās — Svētvakars un Agitato — jūtams spilgti izteikts romantiski saviļņots raksturs. Tas rod izpausmi krāsainu akordu ķēdēs, izvērstā mažoraminora sistēmas akordikā, straujā, harmoniskā pulsācijā, pēkšņās modulācijās. Tas viss bagātīgi pārstāvēts Svētvakara vidusdaļā, kur no pirmajām atturīgajām frāzēm pamazām atraisās kvēles piesātināta, ārēji apvaldīta melodija, norisinās pakāpeniska, neatlaidīga attīstība. Kulminācijas momentā kāpinājums spēji apraujas, dodot vietu reprīzes'klusinātajiem rečitatīvu frāžu un akordu ķēžu dialogiem. 
Ja Svētvakara dinamiskā enerģija atraisās pamazām, tad Agitato jau uzreiz ar pirmajām taktīm ierauj klausītāju uzbudinātas, tumšas patētikas pasaulē. Episki žanriskās dramaturģijas pamatprincipi šajā skaņdarbā paliek spēkā lielās līnijās, malējo daļu vētrainajiem notikumiem pretstatot plašu, korāļa variāciju žanra ietekmētu dziedājumu vidusdaļā. Tomēr intensīvākie muzikālie notikumi risinās malējo daļu ietvaros — tik spraigu liriski dramatisku iekšējo cīņu Alfrēda Kalniņa ērģeļdarbos bieži vis nesastopam. No mutuļojošās fona straumes tiecas izlauzties arvien jauni motīvi. Tie uzzibsnī un nodziest nepārtrauktā mainībā. Kā sabangotas jūras viļņi kāpj sekvences. Kā zibens plaiksnījumu mainība atspīd jaunas tonālas krāsas. Neatlaižot spriegumu, līdz pēdējai kadencei varenā ērģeļu tutti dunoņā. Kāds milzīgs solis šķir Agitato dramatismu no jaunības gadu Fantāzijas pieticīgās dramatiskās epizodes! Virtuoza faktūra, tematisma koncentrācija, individualizēta attīstība — tas viss apgūts neatlaidīga meistarības veidošanas ceļā. 
Nav šaubu, Alfrēda Kalniņa trīsdesmito gadu ērģeļkompozīcijās tuvāk nekā jebkad piekļaujas tai romantiski vispārinātajai strāvai, kādu veido Lista, Roibkes, Franka, Rēgera ērģeļdarbi. Tomēr tematismā un tā attīstībā neapšaubāmi redzamas individuālas, Alfrēda Kalniņa savdabīgā talanta radītas īpašības. Mūža pēdējā desmitgadē ērģeļdarbiem pievienojas vesela virkne korāļprelūdiju — 11 garākas un 11 īsākas korāļprelūdijas 1943. gadā,' 10 garākas korāļprelūdijas 1945. gadā, 2 korāļprelūdijas un liturģijas daļas ar pavadījumiem 1946. gadā. No šīm kompozīcijām pašlaik pieejamas tikai dažas. Daļa acīmredzot meklējama arhīvos, daļa, nav izslēgts, kara gados gājusi bojā. Zinot Alfrēda Kalniņa poētiski programmatisko domāšanu, pazīstot smalkās, korāļiem līdzīgo tēmu veidotās noskaņu gleznas, jādomā, ka korāļu prelūdijas atklātu patiesas, pašlaik vēl nezināmas mūzikas vērtības. Vēl vairāk — simptomātiska šķiet pati pievēršanās korāļa prelūdijas žanram. Pietiek atsaukt atmiņā kaut dažas Baha korāļu prelūdijas ar to detaļās pārdomāto faktūru, ar raksturīgajiem motīviem, kuri rada asociācijas ar atsevišķiem korāļa teksta vārdiem vai galvenajām domām. Mūsu priekšā būtībā arī tā pati poētiski programmatiskā domāšana, kas rada pārliecinošu atspulgu Alfrēda Kalniņa klaviermūzikā, bet neradīja īsti adekvātu žanru ērģelēm. Nav izslēgts, ka, pieslienoties daiļrades pēdējā posma vispārīgajai tendencei — jaunā meistarības pakāpē atgriezties pie pirmā perioda raksturiezīmēm —, ērģeļmūzika atrada šo sintēzes formu korāļa prelūdijas žanrā. Katrā ziņā Variācijas par Jāzepa Vītola tēmu (korāli!) to apstiprina. lepriekš atzīmēto tendenču mijiedarbība jūtama visos pieejamos Alfrēda Kalniņa pēdējās desmitgades ērģeļdarbos. Lirisks ainaviskums priekšplānā izvirzās Otrajā Pastorālē G-dur (1943). Salīdzinājumā ar jaunības gadu Pastorāli krāsas kļuvušas sulīgākas, ne tik ēteriskas. Pavasarīgo akvareli it kā nomainījusi krāšņas vasaras dienas glezna. Vidusdaļas faktūra un harmonija daudz pārņēmusi no trīsdesmito gadu ērģeļstila. Tāpēc arī reprīzē skan ne vairs pieticīgs da capo atkārtojums kā pirmajā Pastorālē, bet gan sākuma mūzikas materiāla grezni ornamentāls variējums. Savukārt Prelūdija (1941) turpina Allegro, Skerco, Agitato līniju, asā pretmetā sniedzot patētiski dramatisku un apskaidroti gaišu tēlu kontrastu. Nelielajā skaņdarbā sakoncentrēta milzīga enerģija, noskaņu pretmeti. Saspringtu meklējumu, pretrunu elpa jūtama nemitīgajās faktūras maiņās: pedāļa rečitatīvam atsaucas akordu grēdas, domu pārtver aktīvas imitācijas, ceļas un krīt sekvenču brāzmas, jau tēmas izklāstā dominē spraiga izstrādājuma raksturs. Patētiska figurācija it kā tiecas kavēt katru mēģinājumu pārslēgties uz lirikas sfēru: pārrauj pastorālo starptēmu formas pirmajā daļā, neļauj īsti izvērsties maigajai, trauslajai tēmai vidusdaļā, aprauj reprizi ar daudzkārt atkārtotu, pedālī figurēti apspēlētu tonikas trijskani kā izmisīgu tieksmi pēc gaišā apstiprinājuma. Pēdējais Alfrēda Kalniņa ērģeļdarbs Variācijas par Jāzepa Vītola tēmu radies 1949. gadā. Atsevišķu variāciju ainās saklausāmas visas mākslinieka garā ceļā sakrātās un iegūtās vērtības — žanru daudzveidība, virtuoza ērģeļu faktūra. Tēma —■ Jāzepa Vītola korālis — būtībā ir tikai izejas punkts plašai noskaņu virknei, kuras attīstības kulminācijas punkts ir XI variācija — Sēru maršs. 
Fināla fūga tomēr paliek Sēru marša paēnā. Tā vairāk uztverama kā vēlēšanās sekot tradīcijām — variāciju ciklu par korāļa tēmu pieņemts noslēgt ar fūgu. Tomēr korāļa variācijas ar fūgu pārliecinoši varēja noslēgt Bahs, Rēgers un citi emocionāli vispārinātas domāšanas ievirzes komponisti. Ar fūgu kā vispilnīgāko polifono formu šie komponisti spēja likt visai formai izšķirošo emocionālo akcentu. Bet to nespēj komponists, kuram žanriski tēlainā un konkrētā domāšana ir spilgtāka par vispārināti emocionālo. Un Alfrēds Kalniņš tieši pieder pie pēdējiem. Tieši tādēļ cikla māksliniecisko vērtību galvenokārt nosaka katras atsevišķās variācijas spilgtā noskaņa. Par vienu no cikla īpatnībām jāuzskata divu vēsturiski atšķirīgu variāciju principu apvienojums — paralēli attīstās korāļa variācijas ar izturētu korāļa tēmas cantus firmus soprānā vai basā un brīvās raksturvariācijas. Polifono cantus firmus variāciju princips izturēts I un II variācijā, kur tēmu atbalsta polifoni patstāvīgu līniju kopums, skanīgajā VI variācijā ar sinkopēta basa pretkustību augšējam slānim, IX variācijas majestātiskajā maršā ar izturētu trioļu kustību basā, virtuozajā X variācijā un Fināla fūgā. Zanriskas noskaņu ainas dzirdam 111, IV, V variācijās ar vijīgas dejas (34), tokātas, ekspromta iezīmēm, kā arī VII, VIII, XI variācijās — senas dejas, pastorāles un sēru marša raksturā: 
Variāciju grupējumu apstiprina arī cikla tonālais plāns: 

Alfrēda Kalniņa plašākā ērģeļkompozīcija uzskatāmi apliecina, ka ērģeļmūzikā vēsturiskajai pārmantojamībai ir sevišķi liela nozīme, un pagātnes ērģeļu dižmeistaru devuma atspulgs jūtams arī tad, ja komponists pēc savas būtības ir pavisam cita laikmeta un stilistiskā strāvojuma pārstāvis. Ērģeļmūzikas spēks ir lielā vispārinājumā. Tam nevar nepiekrist — to pierāda lielākā daļa pasaules ērģeļmūzikas izcilāko paraugu. Bet, ja izdodas ērģeļu vispārinājumu savienot ar komponista konkrēti tēlainu, asociācijām bagātu domāšanu, tad veidojas savs stils. Oriģināls, neatkārtojams. Tāds ir arī Alfrēda Kalniņa ērģeļstils. 
Alfrēda Kalniņa ērģeļdarbu žanriskā specifika 
Par Alfrēda Kalniņa ērģeļstila komponentiem jāuzskata vismaz trīs faktori. Tie ir, pirmkārt, individuālā izteiksmība, ko savijoties veido tautiskās un romantiskās mūzikas elementi neatkārtojami savdabīgās kalniņiskās attiecībās; otrkārt, romantiskās ērģeļmūzikas tradīcijas, ko iezīmē koncertiskums un krāšņs kolorīts; treškārt, ērģeļmūzikas vēsturiski stabilo žanru (korāļa prelūdija, variācijas, fantāzija, pastorāle u. c.) pārņemšana un tālāka attīstība. Pirmais faktors — autora individuālās personības zīmogs — vienlīdz jaušams visu žanru kompozīcijās, divi pārējie Alfrēda Kalniņa ērģeļmūzikā ļauj saskatīt specifiskas iezīmes, kas citos žanros nav tik būtiskas. 
Laika gaitā, mainoties estētiskajiem uzskatiem un stilistiskajiem strāvojumiem, vairākkārt mainījušās arī domas par to, kas īsti ir un kas nav piemērots ērģeļu skanējumam. Ja baroka meistari īpaši izcēla diženo vienotību un domāšanu lielās līnijās, tad romantiķi ērģeles tiecas pielīdzināt orķestrim, izcelt tembru mainību un krāsainību. 
Alfrēds Kalniņš pamatos ir romantiskā ērģeļu traktējuma piekritējs. Liepājas Annas baznīcas jauno ērģeļu iesvētīšanai veltītajā brošūrā (1913), piemēram, lasām: «Spēles galds ir jauns un ierīkots uz to glītāko un ērtāko. Visi reģistri salikti viegli pārskatāmā veidā, tāpat arī kopulu podziņas un kombinācijas, crescendo ietaise un rollšvellers (ar regulatoru). [. .] Ērģelēm liels skaits jauku solo balsu. [. .] Ērģeļu spēks tagad pilnīgi pietiekošs un pilnās ērģeles skan vareni un spoži.» Tepat arī daudzi atzinīgi vārdi veltīti tālskaņa ierīcei, ar kuru iespējams sasniegt brīnišķīgu krāsu efektu. Savos ērģeļdarbos reģistrācijai komponists veltījis īpašu uzmanību. Manuāļu maiņas, brīvo kombināciju maiņas, solo reģistru izmantojums — viss pārdomāts un paredzēts, viss pierakstīts sīki un pamatīgi. Romantisko ērģeļu tehniskās iespējas komponists uzskata par nepieciešamām, piemēram, Otrās pastorāles atskaņojumā. «Gabals bez 3 manuāļiem, viegla rollšvellera un 2—4 brīvām kombinācijām nav izpildāms, jeb bez attiecīgām krāsu maiņām nepanāks iespaida. Protams, ka teit. min. solo reģistrus var atmainīt citi, arī manuāļu izvēlē spēlētājiem dotas brīvas rokas.»1 
Un tomēr, neskatoties uz romantisko piepildījumu, visai Alfrēda Kalniņa ērģeļmūzikai ir ciešas saites ar ērģeļmūzikas vēsturiskajām tradīcijām. Visuzskatāmāk tas izpaužas pastāvīgā saskarsmē ar ērģeļmūzikas stabilajiem žanriem, kuru noturība sakņojas instrumenta praktiskajā lietojumā. Ērģeles sava mūža ievērojamāko daļu ir atradušās zem baznīcas kupola. Līdz ar to ērģeļu galvenie uzdevumi bija saistīti ar lietišķo sfēru: pavadīt korāļus un garīgās dziesmas, improvizēt un preludēt pirms korāļa un starp pantiem, muzicēt atbilstošā noskaņā, baznīcēnus sagaidot un aizvadot. No šī praktiskā lietojuma dzimuši tādi ērģeļmūzikas stabilie žanri kā korāļa prelūdija, korāļa variācijas, korāļfantāzija, kā arī dažādi marši kāzu un bēru ceremonijām. Šos žanrus sastopam arī Alfrēda Kalniņa ērģeļdarbu vidū. Bet lietišķajiem žanriem saskaroties ar patiesu izpildītāju mākslinieku, tie neapturami laužas ārā no praktiskā lietojuma pieticīgajiem ietvariem, tiekdamies kļūt par mūziku klausīšanai. Citiem vārdiem, pastiprinās koncertiskuma iezīmes — ērģelniekam iespējams sevi parādīt kā koncertvirtuozu sarežģītā fūgas formā, kā radošu mākslinieku brīvā improvizācijā, kā jūtīgas dvēseles mūziķi gleznainā miniatūrā. Tā kā it visu laikmetu redzamākie ērģeļmūzikas komponisti parasti bijuši arī ērģelnieki praktiķi, tad ērģeļmūzikas lietišķās pamatfunkcijas koncertiskais veikums neizdzēšami ierakstījis ērģeļmūzikas stabilo žanru sarakstā arī tādus vārdus kā fantāzija, tokāta, prelūdija, prelūdija un fūga, pastorāle. Tiem garām nav pagājis arī Alfrēds Kalniņš. Ērģeļmūzikas stabilo žanru izmantojums tiešā vai vispārinātā veidā ir viens no faktoriem, kas Alfrēda Kalniņa ērģeļmūzikai piešķir konkrētākas tēlainības vaibstus, rada tiešas žanriskas asociācijas. Lirisko tēlu grupā svarīgākie ir korāļa, šūpļa dziesmas un pastorāles žanri, patētiski dramatisko tēlu grupā — improvizācija, tokāta un maršs. Zīmīgi, ka Alfrēda Kalniņa klaviermūzikā un solodziesmā nereti izmantotie valša, dejas un balādes žanri ērģeļmūzikā nav sastopami. Turpretī ērģeļmūzikas tipiskie žanri savukārt tikai retumis vērojami citu žanru kompozīcijās. Arī pastorāle katrā novadā gūst atšķirīgas iezīmes. Ne vienmēr varam runāt par primārā žanra tiešu citātu1, kad žanra funkcionālā nozīme saglabāta neskarta. Daudz biežāk vērojama žanru sintēze, transformācija, kā arī žanriskā modulācija.. Primārā žanra pārveides jo bieži Alfrēda Kalniņa mūzikā skar korāļa žanru. Tikai retumis komponistam ērģeļdarbos sastopam korāļa melodiju citātus vai korāļa žanra citātu netransformeta veida (korāļu prelūdijās, Variāciju tēmā). Ne senā korāļa askētiskais, bezkaislīgais skanējums, ne protestantu korāļa fanātiskais cīņas gars, ne arī atsevišķu latviešu autoru — Alfrēda Kalniņa laikabiedru — saldeni romantizētie korāļu oriģinālmeldiņi nevar rast tiešu atspulgu komponista mūzikas tēlu sistēmā. Alfrēds Kalniņš it kā poetizē korāļa žanru, paņem no tā miera, apskaidrības ideju, iekšējas atbrīvotības noskaņu. Vairumā gadījumu korāļa pirmpamats, tā raksturīgo izteiksmes līdzekļu komplekss — četrbalsīga akordu faktūra, nereti maiņu funkciju iekrāsota, vienmērīga ritmiskā kustība «nots pret noti», struktūras īpatnības — kļūst par balstu tīra, objektīvi liriska tēla izveidei.1 Vairākās korāļa izcelsmes Alfrēda Kalniņa tēmās uzmanību saista īpatna struktūra. Tāpat kā korāļu meldijās katras teksta rindas beigas iezīmē apstāšanās uz fermātas, tā arī šajās tēmās katras frāzes beigas regulāri iezīmē metroritma maiņa vai jauna faktūras detaļa. Tas noapaļo, līdzsvaro katru muzikālo domu. «Klostera idilles» vidusdaļas un «Procesijas» vidusdaļas tēmās, 4 4 2 piemēram, regulāri ieturēta metra maiņa 4 + 4 + 4 , Skerco vidusdaļas tēmas četrtakti regulāri noapaļo papildu figurācija, «Svētvakara» un «Agitato» vidusposmu tēmas — pavadošās figurācijas turpinājums pēc tam, kad melodija jau būtībā beigusies.2 Elastīgas melodijas intonācijas un paralēlu sekstu balsvirze, apvienojoties ar stingru regularitāti struktūrā, ritmā, un četrbalsīgu akordu faktūra, rada idilliska kora dziedājuma iespaidu «Klostera idillē». Vēl lielāks dziesmas melodijas iespaids redzams Agitato tēmā un Prelūdijas vidusdaļas tēmā. Te jau jārunā par korāļa un dziesmas žanru sintēzi. Agitato tēmu, kas iekļauta kompleksā balsvirzē, pavada rāmi figurēts fons, kādu bieži sastopam Baha korāļu prelūdijās. Prelūdijas tēma savukārt sakļaujas ar pavadījumu paralēlos sekstakordos, saglabā vienmērīgu ritmu, līdzenu melodisko vilni. Citos faktūras un metroritmikas apstākļos tā varētu būt īsta dziesmas tēma. 
Ar žanra novirzienu sastopamies vienā no Skerco vidusposma tēmām, bet žanra modulācija vērojama «Kristus šūpļa dziesmas» otrajā tēmā un «Svētvakara» vidusposmā. Korāļa tipisko mūzikas izteiksmes līdzekļu kompleksu teikuma otrajā daļā nomaina strauji mainīgi mažora-minora sistēmas akordi, atkāpjoties tālu prom no atturīgā tēmas sākuma. Un vēl jāmin kāda nozīmīga detaļa. Alfrēda Kalniņa mūzikā sastopam korāļa-dziesmas, korāļa-pastorāles, korāļa-marša apvienojumus, bet nesastopam korāļa tipa tēmas himniski pacilātā skanējumā, kaut gan tieši tāds traktējums daudziem komponistiem licies visorganiskākais korāļa žanram. Tādu korāļa tipa tēmu majestātisku pilnskanību kā, piemēram, Lista h-moll sonātes blakus partijā, Čaikovska «Manfrēda» kulminācijā, Lista, Franka, Rēgera ērģeļdarbu kulminācijās, kur korāļa tēma vainago visu iepriekšējo attīstību, Alfrēda Kalniņa darbu kulminācijās nedzirdam. Te skan mūzikas materiāls, kura žanriskās saites meklējamas pastorālē, dabas tēlos. Tie ir Alfrēda Kalniņa optimistisko koncepciju vainagojums, kur cilvēka dvēsele sajūsmā saplūst nevis ar korāli, bet ar himnu dabas varenībai. 
Otrs žanriski noturīgs komplekss Alfrēda Kalniņa mūzikā ir saistīts ar pastorāles žanru. Pastorāle gan uzskatāma par sekundāru žanru, tomēr tās raksturīgais izteiksmes līdzekļu komplekss mūzikā ieņēmis tik stabilu vietu, ka neatpaliek no primārajiem žanriem. Pastorālei raksturīgi koka pūšamo instrumentu tembri (to grūti iedomāties, piemēram, metāla pūšamo instrumentu izpildījumā), un tas ir viens no faktoriem, kāpēc pastorāles žanrs tik izplatīts tieši ērģeļmūzikā. Arī ērģeļu ciltstēvs taču ir sirinkss — pānflauta, un visdažādākie flautu paveidu tembri ir jebkuru ērģeļu neatņemama sastāvdaļa. Pastorālei raksturīga iekšējas harmonijas caurstrāvota noskaņa, vijīga balsvedība, nereti dabas balsu un stabules motīvu atskaņas. Tikpat zīmīgs arī līgani šūpojošs taktsmērs — 8 ( 8 ' 8 » )—» mierīgu akordu fons ar lielu plagālo secību īpatsvaru. Tas sastopams pastorāles žanra vienkāršākajos variantos, kurus nosacīti sauksim par vokālajām pastorālēm. Bagātāka faktūra, ornamentiem apvīta melodija, nesasprindzinātu diatonisku un hromatisku palīgskaņu un pārgājskaņu fons raksturo krāšņākas, greznākas instrumentālās pastorāles. Tomēr arī šī paveida faktūra balstās nereti uz «guļošiem basiem», nereti veido trio tipa faktūru un saglabā iepriekšminēto žanra pamatnoskaņu. 
Vokālās pastorāles žanra spilgtākais izteiksmes līdzeklis ir melodija — noapaļota, trihordu intonāciju piesātināta, kadencēs noapaļojošu intonāciju izlīdzināta —, Alfrēda Kalniņa mūzikā — organiski saistīta ar tautasdziesmu raksturiezīmēm. Tāda ir viena no levada un Allegro vidusdaļas tēmām, tāda arī Fantāzijas dziedošā tēma. 
Pastorāles un šūpļa dziesmas žanru sintēzi redzam «Kristus šūpļa dziesmas» pirmajā tēmā un Skerco vidusdaļas pirmajā tēmā. No pastorāles ņemts melodijas atbalsts uz akordu fona, daļējie ērģeļpunkti, no šūpļa dziesmas — mierīga melodijas šūpošanās ap balsta skaņām un šūpļa dziesmai raksturīgā summējuma struktūra.1 
Dažkārt komponists izmanto tikai kādas atsevišķas pastorāles žanra raksturīgas detaļas. To redzam, piemēram, vienā no Allegro vidusdaļas tēmām. Būtībā paturēti tikai fona elementi, līdzsvarots, noslēdzošs raksturs, bet melodiju aizstāj gammveida pasāžas — vieglas, lidojošas kā vēja glāsts. No šī paņēmiena, kad, saglabājot citas pastorāles žanra iezīmes, melodija ir izzudusi, ceļš ved uz instrumentālo pastorāli, kur visi fona elementi un melodiskās līnijas ir līdztiesīgi, kur melodija izceļas tikai kā «viens starp līdzīgiem». Instrumentāli pastorālei raksturīgs trio tipa izklāsts ar balsu grupējumu 2:1 (manuāli : pedālis). Faktūru parasti veido galvenā līnija, kontrapunkta balss un līdzens bass. Raksturīga izteikti lineāra domāšana un tēmas neperiodiska struktūra. Sīs īpašības saklausām abu Alfrēda Kalniņa ērģeļu pastorālu sākuma tēmās. Uzmanību saista arī kādas intonācijas vairākkārtīgi atkārtota šūpošana (Pastorālē H-dur — mazā terca, Pastorālē G-dur — lielā sekunda) un viegli sinkopēta ritmika (1. un 9. nošu piemērs). Līdzīgu izteiksmes līdzekļu kompleksu redzam arī Fantāzijas trešā posma tēmā un īpaši greznā faktūrā — levada un Allegro vidusdaļā, kur savijas četras patstāvīgas kontrapunktiskas līnijas.2 Instrumentālo pastorāļu attīstītās faktūras radītā enerģija ne vienmēr ļauj palikt šā žanra ietvaros. Tā saplūst vai pāriet uz aktīvākas dabas žanriem. Tā, piemēram, Fantāzijas fināla posma gaviles izlaužas straujā tokātas kustībā, saglabājot triju līniju 
1 Summējuma struktūra, protams, pati par sevi vēl neliecina par šūpļa dziesmas žanru, tomēr veido visai zīmīgu detaļu. Tā atspoguļojas daudzu šūpļa dziesmu tekstu loģiskajā dalījumā un tam atbilstoši melodiju struktūrā. Piemēram: I+l +2 +4 Aijā ' Ancīt ' ai-ja ' saldā miedziņa ' Aijā ' žūžū ' lāča bērni ' pekaināmi kājiņām ' Šūpo ' mani ' māmuliņa ' vālodzītes šūpulī ' Čuči ' guli ' līgaviņa ' uz manāmi rociņām 'u. c. 2 Kontrapunktisko līniju apvienojumos, šķiet, ietverta viena no pastorāles žanra vispārinātām idejām: dabā taču nav galveno un blakus parādību, visas vienādi nozīmīgas un patstāvīgas, kaut ari cieši savstarpēji saistītas. 
patstāvību un atšķirīgas funkcijas. Te varam runāt par minēto žanru sintēzi. Savukārt Pastorāles G-dur un Agitato otrās tēmas no dabas ainas ievirzās liriski dramatiskā sfērā. Zanrisko modulāciju iezīmē akordu virknes, jauni melodiski motīvi. Bass atsakās no fona lomas un iesaistās darbībā. Šo piemēru straujās faktūras maiņas, dinamiski piesātinātais skaņu raksts būtībā ieved jau citā žanrā — improvizācijā. 
Arī improvizācija, līdzīgi iepriekš aplūkotajiem žanriem, ir izturējusi gadsimtu pārbaudi un cieši iesakņojusies ērģeļmūzikā. Tā saistīta ar kvēlu temperamentu, brīvību, virtuozitāti, bagātu fantāziju. lespējams, ka, jūsmojot tieši par kādas tokātas vai fantāzijas vareno skaņu celtni, Onorē dc Balzaks rakstījis: «Ērģeles — tas ir sava veida pjedestāls, uz kura paceļas dvēsele, lai pēc tam mestos pasaules telpā, savā lidojumā cenšoties skicēt tūkstoš ainu, gleznot dzīvi, pārvarēt bezgalību, kas šķir debesis no zemes.» 
Improvizācijas aicinājums ir iejūsmināt un pārsteigt klausītājus, sniegt visas izjūtas kāpinātā veidā. Šim žanram raksturīga impulsīva mainība. Mainība faktūrā, akordu grēdām pretstatot virtuozas pasāžas un arpēdžijas, mainība struktūrā un tematismā. Procesuālā puse vienmēr dominē pār strukturālo, te valda brīvas •caurkomponētas formas gars, kas nepakļaujas periodiskām likumsakarībām. 
Alfrēda Kalniņa mūzikā improvizācijas žanra iezīmes sastopam Fantāzijā, levadā un Allegro, Prelūdijā un Skerco. Mazliet savrup stāv Fantāzijas ievads. Arī te valda pacēlums, aktīvas imitācijas, akordu virknes izceļ patētisku trioļu grupas, tomēr tēmas melodijā nepārprotami iezīmējas liriskās melodikas intonācijas (kāpjoša kvinta, noturīgo pakāpju aprotājums). Citās patētiski improvizatoriskajās tēmās tādu sintēzi nesastopam. 
Īpaši koncentrēti un spraigi ir improvizāciju posmu sākumi. levada, Skerco un Prelūdijas sākumi ir stipri līdzīgi — aktīvs pedāļa rečitatīvs, negaidīts pagrieziens harmonijā (visos trīs gadījumos — VI zemās pakāpes sekstakords Do mažorā!), alterētu akordu ķēde un brīva tālākā attīstība. Neraugoties uz līdzību, sākuma impulsi iezīmē arī atšķirību, kas ietekmē katra skaņdarba notikumu tālāko risinājumu. levada krītošās sekundas darbību ievirza kvēli romantiskā gultnē, Skerco tēmas iešūpošanās pa noturīgajām skaņām aizsāk skaņkārtiski kontrastējošo elementu pretnostatījumu virkni, bet Prelūdijas sākums būtībā jau met arku uz kompozīcijas izskaņu, kur pedāļa motīvs skan ilgstoši kā visas skaņdarba konfliktu attīstības augstākais un spriegākais punkts. 
Visumā Alfrēda Kalniņa ērģeļdarbu improvizācijas žanra izteiksmes līdzekļu kompleksā neapšaubāmi jūtama romantiskās ērģeļmūzikas tipisko paņēmienu ietekme. Neatkārtojami savdabīgā, kalniņiskā patētiski dramatiskajās lappusēs ir krietni mazāk nekā lirikas sfērā. Individualitāte improvizācijas žanra ietekmētajos mūzikas tēlos izpaužas nevis detaļās, nevis kāda atsevišķa formas posma ietvaros, bet gan kopējā formas dramaturģijā, kur galēji atšķirīgu žanru pretnostatījums vēl spilgtāk izceļ kā viena, tā otra žanra raksturvaibstus. Teiktajam vēl piemetināsim to, ka Alfrēda Kalniņa ērģeļdarbos vairākkārt skan marša žanrs. Kāzu maršā un IX variācijā no Variācijām par Jāz. Vītola tēmu to uztveram kā žanra citātu. Procesijā un Variāciju Sēru maršā — kā žanra transformāciju. Te saklausāmas visas raksturīgās marša žanra iezīmes — faktūrā, ritmikā, melodijā. Tomēr uz marša bāzes te veidojas plaši izvērstas skaņu gleznas ar simfoniskas attīstības elpu. Rezumējot žanrisko saišu pārskatu, varam secināt, ka Alfrēda Kalniņa ērģeļmūzika sakņojas un jo bieži izmanto ērģeļmūzikas stabilos žanrus, pie tam mūzikas iekšējo procesu atklāsmē līdzās citiem paņēmieniem darbojas arī aktīvi žanriskie procesi — žanru sintēze, transformācija, novirziens, modulācija. Par Alfrēda Kalniņa mūzikas raksturīgākajiem, no objektīvās lirikas izrietošiem žanru apvienojumiem jāuzskata korāļa-šūpļa dziesmas, korāļapastorāles, pastorāles-dziesmas žanru sadarbība, bet procesuālā ziņā — mazāk dinamisku žanru tieksmi modulēt uz dinamiskākiem žanriem (korālim uz lirisku dziesmu, instrumentālai pastorālei uz improvizācijas izklāstu). 
Formas veidošanas īpatnības Alfrēda Kalniņa ērģeļmūzikā 
Visciešākās sakarības Alfrēda Kalniņa mūzikā saskatām starp tēmu žanrisko pamatu, tēmu struktūru un attīstības principiem. Tēmu izveidē arvien atspoguļojas žanrisko pirmveidu raksturīgais struktūras ritms, tas mainās līdz ar žanrisko pazīmju maiņām, nosaka tēmas attīstības paņēmienus un ietekmē visas kompozīcijas struktūru. Žanri, kuri jau pēc savas dabas ir viennozīmīgāki vai veido saliedētu žanrisko kompleksu, rod izpausmi līdzsvarotās struktūrās. Tādiem pieskaitāmi korālis, šūpļa dziesma, vokālā pastorāle, maršs. Savukārt žanri, kuri pēc dabas ir polifoni vai daudznozīmīgi, veido nelīdzsvarotas struktūras. To vērojam instrumentālās pastorāles un improvizācijas žanru sfērā. Visas Alfrēda Kalniņa ērģeļdarbu žanriski viendabīgās tēmas, kuru pamatā likti korāļa, šūpļa dziesmas, marša un vokālās pastorāles žanri, veido atkārtotas uzbūves kvadrātiskus periodus ar kadenču sasaukšanos teikumu noslēgumos. Šajās tēmās izturēts nemainīgs struktūras ritms. Par kopīgu īpašību jāuzskata arī tas, ka melodiskais tematisms ir vienmērīgi izlīdzināts visas tēmas robežās — nevaram droši atdalīt tematisko graudu, tā attīstību vai noslēgumu. Sie momenti plastiski saplūst vienotā elpā. Vairumam šīs grupas tēmu raksturīgs līdzsvarots, ieliekts vilnis bez vienas izceltas galvenās kulminācijas. Minētie paņēmieni rada ideālu līdzsvarotību, harmonijas izjūtu, tēmas klausītāja priekšā it kā nostājas uzreiz gatavā veidā, to tapšanas procesu mēs it kā neredzam. 
Tada ir, piemēram, gleznaina Šūpļa dziesmas pirmā tēma: 

Tāda ari Skerco vidusposma tēma, kuras divi tematiskie elementi papildina viens otru un, periodiski atkārtojoties, veido noslēgtu tonālu loku a b ' a b ' a b ' a b ' ' T 4~ ~ 4 E-dur gis-moll H-dur E-dur un «Klostera idilles» korālis, kur tematismā atkārtojas līdzīgas frāzes, bet tonālā plānā redzam pāru periodiskumu a a1 a2 a3 3 3 3 ~3~ . Nav nepieciešams pārskatu papildināt —to pašu A A fis fis vienmērīgo struktūru ritmu un tematisko izlīdzinājumu atradīsim visās citās žanriski viendabīgajās tēmās. Zīmīgi, ka tēmas īpašības rod tiešu atspulgu visa skaņdarba vai lielāka posma izveidē, proti, atkārtojoties tēmu garums un struktūra tiek saglabāti un tā kļūst vai nu par maza variāciju cikla pirmo izvedumu, vai arī par izejas punktu nelielai trīsdaļīgai formai. Tipiskākām korāļa žanra tēmām ir nosliece veidot variāciju ciklus (piemēram, Agitato vidusdaļā — četri variēti caurvedumi, «Klostera idillē» — trīs, «Procesijas» vidusdaļā — piecas variācijas). Pastorālās tēmas savukārt dod sākumu trīsdaļīgām formām ar patstāvīgu, bet maz kontrastējošu epizodisku tēmu vidusposmā. Pavisam cita aina atklājas žanriski daudznozīmīgo tēmu struktūrā un attīstībā. Te norisinās nemitīga mainība un attīstība, veco elementu pārtveršana jaunā kvalitātē un jaunu radīšana. Šīs grupas tēmās redzam spilgti atdalītas stadijas: impulss (tematiskais grauds ar izteiktām žanra iezīmēm) — attīstība — noslēgums. Teikto ilustrēsim ar dažiem piemēriem. Gleznaini krāšņā Duetto posms no Allegro vidusdaļas ir atkārtotas uzbūves, kvadrātisks periods ar variētu faktūru otrajā teikumā. Tas viss, protams, ir ļoti vienkāršs un parasts un sastapts neskaitāmas reizes. Tomēr, tuvāk ieskatoties pirmā teikuma struktūrā un tematiskā grauda attīstībā, atklājas visai intensīvi procesi. 
Pirmais motīvs — krītoša sekundas intonācija, kurai seko attīstība — sekvence (i:m=l:l). Sai uzbūvei, kurai individualizēto intonāciju un ritmikas dēļ ir tematiskā grauda loma, seko sekundu intonāciju un sinkopju ķēdes turpinoša attīstība (i:m=2:2). Nākamā uzbūve, turpinot attīstību, sekvencē visu pirmo frāzi (i:m = 4:4). Sekvences beigās melodija negaidīti uzlido pa kvintu uz augšu. Tas dod papildu impulsu attīstībai un pārslēdzas uz brīvām imitācijām (i:m = 8:8). Un beidzot — perioda otrais teikums, atkārtojot iepriekšējo citā faktūrā, realizē attīstību visa formas posma līmenī (i:m= 16:16). Līdzīgus procesus nav grūti saklausīt arī Pastorāles H-dur otrajā periodā, kur tāpat risinās tematisko impulsu un attīstības pārtveršana arvien lielākās struktūrās un tāpat kāpuma galotnē pārsteigums: jauns, gavilējošs motīvs ar patstāvīgu ritmisko zīmējumu, kas izraisa turpmāko faktūras maiņu. 
Vēl izteiktāku motīvu mijiedarbību redzam Pastorāles G-dur pirmajā tēmā, kur teikuma līmenī starp frāzēm veidojas visai ievērojams konflikts (pirmā frāze raisa attīstības kāpnes, bet otrā darbību spēji nobremzē). Neatrisinātais konflikts izraisa formas tālāku turpinājumu — intensīvu kāpinājumu, jaunu intonatīvi ritmisko veidojumu galotnē un reprīzes elementu. 
Līdzīga aina arī Pastorāles G-dur otrajā tēmā un Agitato pirmajā tēmā, kuru risinājumā izmantota divdaļu forma un caurviju attīstība. Ja pastorālas ievirzes tēmās līdzās tematisma atjaunināšanai spēcīgi darbojas arī ģenētiskā saite, līdzība un pārņemšana, tad improvizācijas ievirzes tēmās elementi ir daudz kontrastējošāki — katrs savā faktūrā, savām harmonijām. Līdz ar to tēmu uzbūves ir vaļējas, nenoslēgtas, raksturīgi divfāžu veidojumi bez noslēdzošās stadijas. Vispilnīgāk minētās iezīmes atklājas Prelūdijas pirmajā posmā. Konflikta pretnostatījumu rada jau pats sākums — diatoniskās pedāļa rečitācijas motīvs un spēcīgo akordu grupa. Trīskārša sekvence atrisinājumu nedod, bet otrreizēja tematisko elementu konfrontācija vēl vairāk sakāpina spriegumu. Tālāk spontānā izverdumā mainās dažādi faktūras paņēmieni — nesalīdzināmi intensīvāki par instrumentālo pastorāļu tēmās sastopamajiem. Tomēr arī šeit, otrajā teikumā, attīstības galotnē kustību vainago un pārrauj jauns motīvs — papildu tematiskais impulss, kas pieprasa attīstību turpināt vēl nākamajā formas posmā. 
Žanriski daudznozīmīgo tēmu spraigie iekšējās attīstības procesi aktīvi ietekmē arī visas kompozīcijas formas izveidi. Skaņdarbiem, kuros piedalās improvizācijas žanra tēmas, raksturīgs kompozīcijas struktūras accelerando — jo tuvāk beigām, jo notikumi risinās straujāk. Skerco, levada un Allegro un Procesijas koncentriskajās uzbūvēs tas izpaužas reprīžu saīsinājumā, pēdējā posma saplūšanā ar kodu, Pastorāles G-dur, Prelūdijas trīsdaļīgo formu reprīžu dinamizācijā. Pretējā formas ritma maiņa — sava veida ritenuto — raksturo tos skaņdarbus, kuri saistīti ar korāļa, šūpļa dziesmas žanriem, kā arī ar pastorāles vienkāršākajiem paveidiem. Šiem skaņdarbiem raksturīgas visai plašas kodās — izskaņas, kurās autors, it kā negribēdams šķirties no galvenā tematisma, vēlreiz un vēlreiz atkārto zīmīgākās intonācijas (Pastorālē H-dur — mazo tercu, Šūpļa dziesmā — toniku apdziedošo motīvu), akordu secības («Klostera idillē» — plašs plagālais papildinājums, «Svētvakarā» — ilgstoši izturēta tonika) vai plašākus tēmu fragmentus (Fantāzijas kodā, Kāzu marša kodā). Un līdzīgi tam, kā papildu impulss spēj nobremzēt tēmas attīstību teikuma vai perioda galotnē, arī ieilgušās kodās nereti nobremzē kāds jauns, iepriekš neizmantots paņēmiens. Fantāzijas izskaņā tas ir ar apkārtējo diatoniku kontrastējošs II zemās pakāpes sekstakords, kas pāriet noslēguma tonikā, Kāzu maršā — zemo pakāpju trijskaņu secība -lII_~VI--lI_~V_I, vēl citos gadījumos — jauna faktūras detaļa. Rezumējot teikto par Alfrēda Kalniņa ērģeļdarbos vērotajām īpatnībām tēmu struktūras, attīstības un kopīgās formas izveidē, jāatzīmē, ka ērģeļkompozīcijās valda visciešākā savstarpējā sakarība starp minētajām norisēm, un tas ir viens no svarīgākajiem faktoriem mākslinieciskā veselā izveidē. Svarīgi atzīmēt arī to, ka kvadrātisko struktūru ietvaros, kuras tik ļoti iemīļojis Alfrēds Kalniņš un kuras ar dažiem izņēmumiem dominē viņa ērģeļdarbos, risinās jo spraigi attīstības procesi: katra mazākā struktūra, intonācija, harmoniska secība rod attīstību un turpinājumu formas augstākā līmenī, pie tam aktīvākajās tēmās raksturīga divfāžu attīstība: impulss — attīstība (bez noslēguma stadijas). Un kā vienu no Alfrēda Kalniņa dramaturģijas savdabīgākajām iezīmēm vēlreiz gribas pasvītrot papildu tematisko impulsu izmantošanu tēmu, formas posmu un visu skaņdarbu galotnēs, kas parasti spēji pārtrauc uztveres inerci un nobremzē kustību. Jo zīmīgi, ka visbiežāk papildu tematiskā veidojuma lomā ir Alfrēdam Kalniņam raksturīgās gaviļu motīvu intonācijas. Funkcionāli tās izpilda papildu impulsa lomu, emocionāli — kā tipisks pastorāles žanra objektīvās lirikas ritmointonāciju komplekss stājas pretim liriski dramatiskajam sasprindzinājumam.1 Gadsimta sākumā ienākot latviešu mūzikā, Alfrēds Kalniņš nav ne pirmais, ne vienīgais ērģeļvirtuozs. Viņam līdzās darbojas tādi atzīti ērģelnieki kā Oskars Šepskis, Ludvigs un Ādolfs Bētiņi, Ādams Ore, Jānis Sērmūkslis, Jānis Turss, vēlāk vairāki jaunākās paaudzes ērģelnieki, nemaz jau nerunājot par krietnu pulku ierindas ērģelnieku, kas, godīgi veikdami baznīcas ērģelnieku pienākumus, sagatavoja augsni spilgtākiem talantiem, starp kuriem Alfrēds Kalniņš vienmēr vērtēts kā spožākā zvaigzne. Toties latviešu ērģeļmūzikas radīšanā Alfrēdam Kalniņam pieder nenoliedzama prioritāte. Tiesa, atsevišķus ērģeļdarbus atrodam arī Jurjānu Andreja, Jāzepa Vītola, kā arī vairāku šodien jau aizmirstu komponistu daiļradē. Tiesa, gan visai plašs ir Ādama Ores ērģeļkompozīciju skaits. Bet tomēr tās ir vai nu epizodiski, gadījuma dēļ rakstītas, vai arī tām trūkst mākslinieciskas patstāvības. Nozīmīgākas lappuses līdzās Alfrēdam Kalniņam latviešu ērģeļliteratūrā tiek rakstītas, sākot ar trīsdesmitajiem gadiem, kad ērģeļmūzikā savu vārdu saka Jēkabs Graubiņš, brāļi Mediņi un vairāki jaunākās paaudzes komponisti. Tomēr par latviešu ērģeļmūzikas aizsācēju jāuzskata Alfrēds Kalniņš, kura ērģeļdarbi, kaut arī skaitliskā mazākumā, ar pilnām tiesībām ir cienīgi ieņemt vietu līdzās viņa citiem plašas sabiedrības atzītiem mūzikas žanriem — gan augstas profesionālas kultūras dēļ, gan neatkārtojamas mākslinieciskas individualitātes dēļ. Pārāk kūtri un negribīgi esam vērtējuši šo Alfrēda Kalniņa daiļrades daļu. Koncertos gan bieži skan Fantāzija, bet tikai retumis citas kompozīcijas. Lielākā daļa Alfrēda Kalniņa ērģeļkompozīciju vēl nav iespiestas — vienas autorrokrakstos glabājas bibliotēkās, citu liktenis vispār nav zināms. Šodien, kad latviešu ērģeļmūzika ir izveidojusies par visai kupli sažuburotu un vērā ņemamu žanru, lielāku uzmanību pelnījis arī tās pirmā patstāvīgā ceļa gājēja Alfrēda Kalniņa devums. 

1 Daudzas no šeit atzīmētajam formas veidošanas likumsakarībām raksturīgas arī Alfrēda Kalniņa citu žanru kompozīcijām. 

1 Šajā ziņā Alfrēda Kalniņa mūzikai ir saskarsmes punkti ar franču «Schola cantorum» pārstāvjiem (Franks, Gilmāns, d'Endī u. c.), kuru pārdomu lirikas lappusēs arī nereti var saklausīt korāļu žanrā balstītus mūzikas izteiksmes līdzekļus. 2 Analoģisku gadījumu, kad papildu figurācija noapaļo katru frāzi, sastopam, piemēram, C. Franka Korālī a-moll ērģelēm (otrā tēma). 

1 A. Sohora termins. 

1 Piezīme pie Otras pastorāles autorrokraksta. LVK bibliotēka. 

1 Klotiņš A. Alfrēda Kalniņa klaviermūzika. R., 1970, 52.-53. lpp. 

1 Stumbre S. Alfrēds Kalniņš — erģejvirtuozs. — «Latviešu mūzika», fVļ R„ 1966, 226. lpp. 

1 Zariņš M. Instrumentu instruments. — «Māksla», 1971, N° 3, 31. lpp. 

1 Kalniņš A. Šķiroties. — «Pēdējā Brīdī», 1927, 20. okt. 2 Kalniņš A. — «Latv. Vēstnesis», 1924, Ns 27. 3 Mūzikas Nedēļa, 1924, Ns 48, 967. lpp. 

1 Dārziņš E. Raksti. Atmiņas. R., 1975, 28. lpp. 


67 “Latviešu Mūzika” nr. 13 (1978) | redakcija
JAUNI MATERIĀLI PAR EMILI MELNGAILI 
Mūsu ievērojamā koradziesmas meistara un folklorista Emiļa Melngaiļa dzīve un daiļrade ir plaši aplūkota monogrāfiskajos darbos (E. Stumbre. «Emilis Melngailis», S. Stumbre. «Emilis Melngailis. Raksti».), viņa folkloras rakstu izdevumos, kā arī daudzos rakstos periodiskajā presē. 
Taču Melngaiļa mantojuma nozīmība mūsdienu latviešu kultūras dzīvē ir tik liela, ka katrs jauns dokuments un ziņa, kas bagātina mūsu priekšstatus par viņa darbību, izraisa lielu interesi. Tāpēc šajā rakstu krājumā ievietojam materiālu par meistara studijām Drēzdenes konservatorijā un pedagoģisko darbību Taškentā, kur viņš diezgan ilgu laika posmu pasniedza vācu (vēlāk angļu) valodu turienes Kadetu korpusā. Par Melngaiļa studijām Drēzdenē pētījumu sagatavojis padomju mūzikas zinātnieks, Ļeņingradas konservatorijas profesors Semjons Ginzburgs, kurš plaši pazīstams ar plašām un daudzpusīgām zināšanām, stingri pamatotiem secinājumiem un rūpīgu argumentāciju. S. Ginzburgs daudz uzmanības veltījis latviešu mūzikas vēstures un folkloras jautājumiem. Viņa vadībā vairāki latviešu mūzikas zinātnieki ieguvuši kandidāta grādu. Viņa īpašu uzmanību piesaistījusi Emiļa Melngaiļa kolorītā personība, latviešu meistara ciešie sakari ar krievu un citu tautu kultūrām. Šajā novadā S. Ginzburgs nācis klajā ar vairākām publikācijām. Savukārt, muzikoloģe Silvija Stumbre sagatavojusi jaunu materiālu par Emili Melngaili Taškentā. Četrpadsmit gadus no sava mūža pašos spēka gados viņš nodzīvoja šajā Vidusāzijas pilsētā. Dokumenti liecina, ka no 1908. gada līdz 1918. gadam viņš strādāja par vācu valodas skolotāju Taškentas Kadetu korpusā. Par viņa darbību šajā pilsētā materiāli pētījumiem bija galvenokārt tik, cik dažādās publikācijās un autobiogrāfijā «Mans dzīves gājums» rakstīja pats komponists. Arī Taškentas arhīvs, atbildot uz mūsu jautājumiem, deva ļoti maz jauna. Par Emili Melngaili kā skolotāju ieguvām papildu materiālus, tuvojoties viņa simtgades jubilejai. Pateicoties komponista meitas Lindas Subris aktivitātei, divi viņa bijušie audzēkņi no Kadetu korpusa laikiem, tagad Ļeņingradā strādājošie profesori B. Rogovskis un D. Bogorodinkis uzrakstīja atmiņas par savu bijušo vācu valodas skolotāju. Šie jaunie atmiņu skicējumi ne tikai apstiprina jau zināmo, bet ienes jaunas nianses un papildinājumus savdabīgās personības raksturojumā. Par to lai pateicība rakstītājiem. 

67.1. “Latviešu Mūzika” nr. 13 (1978) | Broņislavs Rogovskis

Taškentā 
Broņislavs Rogovskis: 
Manās atmiņās Emilis Jakovļevičs ir skolotājs. Es taču pie viņa mācījos sešus gadus — un šie seši gadi visu mūžu saglabāsies manā atmiņā. Es atceros vācu valodas skolotāju nepavisam ne līdzīgu citiem skolotājiem, savdabīgu kopš pašas pirmās stundas. Pie mums ienāca liela auguma, spēkpilni noaudzis cilvēks, apkrāvies ar milzīgu daudzumu visdažādāko priekšmetu. Tur bija dažādu krāsu grāmatas un burtnīcas, spalvaskāti un zīmuļi, pudelīte ar tinti un, atceros, pat gabaliņš rupjmaizes. Es rakstīju, ka klasē ienāca cilvēks — tas nav precīzi. Cilvēks nevis ienāca, bet ielidoja klasē, ātri izlika attiecīgos aksesuārus uz skolotāja galdiņa, un pret mums vērsās līksma, smaidoša seja ar atklātu pieri. «Guten Tag,» viņš sasveicinājās ar mums vāciski. Tas bija Emilis Jakovļevičs Melngailis. Sākās pirmā stunda. Kā pirmajā tā arī daudzās sekojošajās stundās mēs nedzirdējām no Emiļa Jakovļeviča lūpām nevienu krievu vārdu. Visas pieminētās grāmatas un zīmuļi pārvērtās par kleine unci grosse Bucher, rote, gelbe und braune Bleistifte und so meiter und so weiter... Interesanti, ka arī rakstīt mēs sākām nevis ar gotiskajiem1, nedz latīņu burtiem, bet ar īpašiem fonētiskiem. Tie precīzi norādīja katra burta izrunu, atbilstību rakstītajam. Tādējādi viņš panāca, ka vairumam no mums bija pareiza izruna jau sākot ar pašām pirmajām mācību stundām. Man šī īpašā pasniegšanas maniere nepagāja neievērota, lūk, vēl kādēļ — pirms iestāšanās korpusā es gadu mācījos Skobeļevas (tagadējās Fergānas) ģimnāzijā un domāju, ka kaut ko jau zinu. Izrādījās, ka tas, ko zinu, man nepalīdzēja, bet tieši otrādi — traucēja. Pat tādu vienkāršu vārdu kā «ich» es izrunāju nepareizi. Vairāk kā pusi mācības gada mēs pielietojām fonētisko rakstību un tā pieradām, ka pāriet vispirms uz gotisko un vēl pēc pāris gadiem uz latīnisko galīgi negribējās. 
Lūk, tāda manās atmiņās ir pirmā iepazīšanās ar vienu no manas bērnības un jaunības lieliskākajiem skolotājiem. Tādu cilvēku kā Emilis Jakovļevičs nevarēja neievērot. Viņam bija sava pasniegšanas metode: izskaidrojot jauno vielu un gramatiku, no savām grāmatiņām viņš uzdeva no galvas iemācīties kādu daļu teksta, kas atspoguļoja jaunos likumus. Tie vienmēr bija viegli iegaumējami stāstiņi. Tādā veidā viņš panāca, ka mēs iemācījāmies pielietot likumus praktiski un arī papildinājām vārdu bagāžu. Interesanti, ka kontroldarbi visai klasei notika gandrīz katru stundu. Tādos gadījumos viņš vienmēr «ielidoja» klasē ar tādiem vārdiem kā Schriftliche Arbeit vom 23. Oktober. Viņš vienmēr pats nosauca datumu, kad tika rakstīts darbs. Neatceros, vai viņš nosauca arī gadu.1 Burtnīcas mēs jau turējām gatavība. Citreiz viņš lasīja krieviski vienu, divas frāzes no uzdotā stāsta, bet mums tās burtiski vajadzēja tulkot vāciski. Tūlīt pat mūsu klātbūtnē notika burtnīcu pārbaude un tika izliktas atzīmes pec 12 punktu sistēmas. Turklāt visas 12 atzīmes viņš izmantoja. Piedodiet, nevis 12, bet 13. «0» viņš lika tam, kas burtnīcā neierakstīja darba virsrakstu «Schriftliche Arbeit» v. tml. Tādēļ mēs savās piezīmju grāmatiņās, kur ierakstījām saņemtās atzīmes arī citos priekšmetos, vācu valodas atzīmēm vienmēr iedalījām ne mazāk kā divas rindiņas. Ceturkšņa beigās, ja atzīmju vairākums bija 12 un skolniekam laba izruna, gadījuma 8 un 7, pat 5 viņš neņēma vērā un izlika ceturksnī 12. 
Emilis Jakovļevičs lieliski zināja vācu, krievu un, protams, arī savas dzimtās latviešu valodas, ja tā var izteikties, teoriju. Viņa paskaidrojumi par vārdu izcelšanos un kopējām vārdu saknēm daudzās valodās, dažkārt pat ne līdzīgās, palīdzēja man iemīlēt arī krievu valodu. Emilis Jakovļevičs man iemācīja atklāt (precīzāk — saskatīt) vārdu skaistumu un līdz ar to arī valodas bagātību. Un vienmēr, kad mani lasot vai sarunā sajūsmina krievu valodas daudzpusība, kolorīta nianses, muzikalitāte, kristālskaidrums, es pateicos par to Emilim Jakovļevičam. Lai pabeigtu skolotāja Emiļa Jakovļeviča raksturojumu, nevar neapstāties pie vēl kāda ļoti svarīga apstākļa: pēc pirmā pasaules kara pie mums korpusā un arī citās cariskās Krievijas mācību iestādēs sāka izskaust no mācību programmām vācu valodu un to nomainīt ar angļu. Tagad es saprotu, ka šis apstāklis asi būtu skāris Emiļa Jakovļeviča lielās ģimenes nākotni. Nu, bet tas bija Melngailis — Melnais gailis, kā viņš pats sava uzvārda latvisko nozīmi mums paskaidroja. Emilis Jakovļevičs divu turpmāko gadu vasaras brīvdienas pavadīja Londonā. Iznāk, ka viņš divos gados, bez atelpas un atraušanās no tiešā skolas darba, iemācījās angļu valodu, pabeidza speciālu mācību iestādi Londonā, ieguva tiesības mācīt to vidējās mācību iestādēs un palika daļēji par vācu un angļu valodas pasniedzēju pie mums korpusā. Rūgti nožēloju, ka manas atmiņas ir ļoti trūcīgas par Emili Jakovļeviču, kā par mūziķi, diriģentu un komponistu. Zinu, ka viņš pabeidza Pēterburgas konservatoriju ar izcilību. Es biju klāt paris simfoniskajos labdarības koncertos (par labu ievainotajiem), urus diriģēja Emilis Jakovļevičs. Viņa platā mugura vizītsvārkos (es pirmo reizi viņu redzēju šādā apģērbā) vēl tagad it kā ir manu acu priekšā. Orķestris bija sastādīts no neprofesionāliem mūziķiem. Viņu vidū bija arī mūsu korpusa direktors, ģenerālmajors fon Kons, kurš spēlēja čellu. Tika atskaņots Bēthovena «Egmonts». 
Jāsaka, ka toreizējā Taškentas muzikālā sabiedrība maz sevi lika manīt. Atskaitot nedaudzus labdarības koncertus, es neko citu neatceros. Toties tuvāk revolūcijai, apmēram 1915.—1916. gadā, virsnieku namā sestdienās regulāri skanēja lielisks simfoniskais orķestris. Spēlēja austriešu, ungāru un vācu karagūstekņi. Skanēja Bēthovens, Mocarts, Lists, Guno, Sūberts (nāk prātā — klausoties «Nepabeigto simfoniju», es biju tik aizkustināts, ka neizturēju un apraudājos). Šī orķestra izpildījumā es_ pirmo reizi noklausījos Čaikovska 5. simfoniju, tīksminājos par Strausa valšiem. Sis orķestris mani pievērsa klasiskās mūzikas skaistumam, kuras cienītājs esmu līdz pat šai dienai. Kā redzat, atmiņas par Emili Jakovļeviču kā mūziķi, patiesību sakot, ir visai trūcīgas. Atceros motīvu, kuru viņš sacerēja Samiso balādei «Burg Niedeck bist im Elsass der Sage wohl bekannt»1 (tā šī balāde iesākās), taču uzrakstīt notis es neprotu. 
Pie kā arī Emilis Jakovļevičs neķērās, viņš visu darīja ar izpratni un zināšanām. Man kādreiz iznāca pabūt viņa vīnadārzā. Tūlīt ievēroju ideālo kārtību saimniecībā, un viņa sniegtie paskaidrojumi apliecināja, kā arī saimniecība tiek pārvaldīta ar izpratni. Pienāca noslēgums manām mācībām korpusā. Sākās 1917. gads, revolūcija. Mūsu dzīves ceļi izšķīrās uz mūžu. Un tikai vēl vienreiz manā dzīvē uzdzirkstīja viņa — Emiļa Jakovļeviča Melngaiļa vārds, kad izlasīju laikrakstā «īlpaßAa» paziņojumu par viņa apbalvošanu ar Darba Sarkanā Karoga ordeni. Es toreiz izjutu pamatotu lepnumu, lepnumu par to, ka tiku mācījies pie skolotāja, kurš bija mūsu lielās Dzimtenes atzīts un kurš arī manā dzīvē bija devis tikai visu skaistāko. 

67.2. “Latviešu Mūzika” nr. 13 (1978) | Dmitrijs Bogorodinskis
Dmitrijs Bogorodinkis: 
Emilis Jakovļevičs Melngailis bija ne vien talantīgs mūziķis, bet ari brīnišķīgs svešvalodu skolotājs. Sākumā viņš pasniedza vācu, bet vēlāk angļu valodu Taškentas Kadetu korpusā. Viņa stundas bija tik interesantas, dzīvas un noderīgas, ka arī pēc daudziem gadiem skolnieki viņu atceras ar pateicību. No 1910. gada augusta līdz 1915. gada aprīlim es redzēju Emili Jakovļeviču divas reizes nedēļā. Tas bija gara auguma brašs vīrietis (1910. gadā viņam bija 36 gadi), ļoti kustīgs un enerģisks. Atšķirībā no dažiem citiem pasniedzējiem, viņš vienmēr bija ģērbies privātās drēbēs. 
Pirmajā 1909.—1910. mācību gadā mūs mācīja cita vācu valodas skolotāja. Mums uzdeva iemācīties vācu burtus (gotu rakstā) no tabulas, kas karājās klasē. lepretī katram vācu burtam atradās atbilstošs krievu burts. Mēs drīz apguvām burtus un ātri sākām izprast arī atsevišķu vārdu nozīmi, bet izruna bija tik nepareiza, ka skolotājai nācās labot gandrīz katru lasīto vārdu. Drīz sākām mācīties arī gramatikas galvenos likumus: lietvārdu locīšanu, darbības vārdu locīšanu un tā joprojām. 
Gluži citāda kļuva vācu valodas mācīšanās, kad nākamajā gadā to sāka pasniegt Emilis Jakovļevičs. Rēķinādamies ar mūsu priekšzināšanām, viņš sāka ar mums sarunāties tikai vāciski. Uz viņa uzdotajiem jautājumiem arī mums bija jāatbild tāpat — vāciski. Pirmajā laikā no tādas sarunas nekas neiznāca. Daudz no tā, ko viņš runāja, mēs nesapratām un, ja arī sapratām, tad nevarējām atbildēt pareizi. Ja kāds kaut ko centās paskaidrot krieviski, Emilis Jakovļevičs aizsedza ausis un atsacījās klausīties. Agrāk apgūtie gramatikas likumi tagad sarunu valodā maz palīdzēja. 
Turpmāk mēs sapratām, ka Emilis Jakovļevičs māca svešvalodu gluži citādi. Ar gadiem aptvērām, ka šis citādi izpaužas tā, ka svešvalodu vajag apgūt tikpat dabiskā veidā, kā tas notiek agrā bērnībā ar dzimto valodu. Cik atceros, Emilis Jakovļevičs mīlēja teikt, ka, lai apgūtu svešvalodu, sākumā vajag klausīties svešu runu, pēc tam, uztverot frāzes nozīmi, censties pašam runāt. Bet pusaudža un jaunieša vecumā vajag mācīties lasīt un rakstīt. Tādējādi Emiļa Jakovļeviča pamatprasība bija — stundās runāt tajā valodā, kuru mācies. 
Pats Emilis Jakovļevičs šo likumu pārkāpa tikai divos gadījumos. Pirmkārt, kad pēc vairākiem neatlaidīgiem atkārtojumiem viņš nevarēja saprast, ko sarunu biedrs vēlas pateikt. Tad viņš saērcināts ieteicas: «Runājiet krieviski.» Protams, tas viss klasē izraisīja smieklus, samulsinot skolnieku un skolotāju. 
Otrs apstāklis, kad Emilis Jakovļevičs, nu jau mierīgi un plānveidīgi, runāja krieviski, bija gandrīz katrā stundā praktizētais rakstudarbs: «Schriftliche Arbeit. Ich diktiere russisch, Sie schreiben deutsch.» 
Emilis Jakovļevičs runāja dažas frāzes krieviski, bet mums vajadzēja tās uzrakstīt vāciski. Šīs frāzes tika ņemtas no iepriekš uzdotā stāsta. 
Rakstu darbu Emilis Jakovļevičs vispirms pārbaudīja pie viena no sekmīgākajiem skolniekiem, liekot atzīmes pēc 12 punktu sistēmas, pēc tam nosēdināja šo skolnieku pie loga un piedāvāja viņam pārbaudīt citu skolnieku rakstu darbus, pasvītrojot kļūdas ar'sarkanu zīmuli. Stundas beigās viņš pārskatīja šos ierakstus un ātri visiem izlika atzīmes, pārceļot tās savā žurnālā, kur uzvārdi bija nodrukāti tipogrāfiski. Burtnīcas labošanai viņš nekad nenesa uz mājām. Viņa devīze skanēja: «Do it now.»1 Emilis Jakovļevičs sevišķu nozīmi piešķīra pareizai izrunai. Atceros, kā viņš, norādot ar pirkstu te uz vienu, te uz otru skolnieku, pieprasīja kāda grūtāka vārda izrunāšanu, kā viņš allaž nebija apmierināts ar atbildi, par ko varēja spriest pēc viņa sejas izteiksmes, un kā viņš pēkšņi pārmainījās un teica «So ist gut», kad kāds beidzot šo vārdu izrunāja pareizi. Tas īpaši attiecās uz «umlautu», kuru viņš ironiski dēvēja par «jumlaut». Tas pats atkārtojās ar «ch» vārda beigās, kad šī skaņa tika izrunāta kā krievu «x», vienmēr novedot Emili Jakovļeviču līdz galējam satraukumam un neapmierinātībai. Turklāt tādos gadījumos viņš bieži ķērās pie jocīgiem teicieniem un sakāmvārdiem, kā «Her dv, meine Mtitze»2 un līdzīgiem. Stunda līdzinājās dzīvai sarunai vācu valodā. Par tēmu noderēja kāds dienas notikums vai epizode no skolas dzīves. Dažkārt Emilis Jakovļevičs atnesa čemodānu ar visdažādākajām lietām, kuras rādīja un nosauca. Tikai pēc daudzajiem gadiem, kad kļuvu ārsts neiropatologs, es sapratu, ka nosaukumu apgūšana, vienlaicīgi izmantojot dzirdes un redzes analizatoru, mēdz būt daudz stabilāka. 
Laiku pa laikam saruna skāra mūziku, dažreiz mēs kopā ar Emili Jakovļeviču dziedājām vācu dziesmas. Emilis Jakovļevičs ļoti mīlēja krievu klasisko mūziku, īpaši augstu novērtējot M. Musorgska daiļradi, uzskatot viņu par mūsu zemes labāko komponistu. 
Sausās, neizteiksmīgās vācu valodas mācības grāmatas Emilim Jakovļevičam nepatika; viņš izrakstīja no Vācijas bērnu grāmatiņas ar ilustrācijām un izdalīja tās mums lasīšanai un nodarbībām. Neteiksim, ka mēs nebūtu mācījušies gramatiku, bet tā tika sniegta kā līdzeklis, lai pareizi veidotu frāzi un mākai saprast tekstu ar vācu runai raksturīgajiem sarežģītajiem apvērsumiem. 
Emilis Jakovļevičs tik sekmīgi mācīja vācu valodu, ka daudzi no viņa audzēkņiem, kļūdami par dažādu nozaru zinātniekiem, varēja brīvi izlietot vācu literatūru savās specialitātēs, un daži paši kļuva par vācu valodas pasniedzējiem. 
Ir pagājis vairāk kā pusgadsimts, kopš mēs ar Emili Jakovļeviču izšķīrāmies. Es šajā laikā neesmu saticis nevienu no viņa audzēkņiem, kuram nebūtu gaišu atmiņu par Emili Jakovļeviču kā par daudzpusīgu, prasīgu un stingru, kā arī humānu un labsirdīgu skolotāju. 

No krievu valodas tulkoja un komentēja S. Stumbre 

67.2. “Latviešu Mūzika” nr. 13 (1978) | Semjons Ginzburgs
Drēzdenē 
Semjons Ginzburgs: 

Nolēmis savu mūžu veltīt muzikālajai darbībai, Emilis Melngailis 1896. gadā devās uz Drēzdeni, lai iestātos turienes konservatorijā. Viņa biogrāfi līdz šim nav izskaidrojuši, kāpēc viņš izvēlējās tieši šo konservatoriju. Jo virkne viņa tautiešu gan agrāk, gan arī tajā laikā šai nolūkā devās uz Pēterburgu un tur ieguva zinības. Ir pienācis laiks beidzot atbildēt uz šo svarīgo jautājumu. Kā zināms, tāpat kā vairums tā laika latviešu jauniešu, Melngailis bija audzināts vāciskajās kultūras tradīcijās. Viņš brīvi pārvaldīja vācu valodu, lieliski pārzināja vācu literatūru, cienīja un mīlēja vācu mūziku. Tāpēc ceļš uz vācu konservatoriju jaunajam Melngailim bija likumsakarīgs. Taču vecākā un slavenākā no tām — Leipcigas konservatorija — sen jau bija zaudējusi progresīva kultūras centra nozīmi, ko tai bija iedibinājuši Mendelsons un Šūmanis. Bet Drēzdenē kompozīciju pasniedza Fēlikss Drezeke, kura reputācija galvenokārt balstījās uz seno saskarsmi ar Vāgneru un Listu. Viņš tos kādreiz tika presē atbalstījis un daudzus gadus uzturēja personiskus sakarus. Un Melngailis jaunībā bija taču Vāgnera piekritējs. Tādējādi kļūst arī saprotama viņa tieksme tieši no Drezekes gūt vadību radošajā jomā — turklāt vēl pilsētā, kur bija dzīvas atmiņas par apjūsmināto muzikālo elku, kas te bija strādājis. 
Taču tajā laikā, kad Melngailis iestājās Drēzdenes konservatorijā, viņa skolotājs vairs nebija progresīvās mūzikas aizstāvis. Līdzīgi virknei citu vācu kultūras darbinieku arī Drezeke sarežģītajā situācijā, kas radās cīņas periodā par vienotas Vācijas izveidošanu, piedzīvoja idejisku lūzumu, kas noveda viņu reakcijas nometnē. Konservatīvie pamati apliecinājās gan Drezekes daiļdarbos, gan viņa politiskajos uzskatos un publicistiskajos rakstos. Tie izpaudās arī viņa muzikāli teorētiskajos uzskatos un tātad — arī pedagoģiskajā darbībā. Drezeke šajā periodā ar visu spēku uzbruka muzikālajiem meklējumiem, cīnoties par atgriešanos pie viduslaiku izteiksmes formām un līdzekļiem. Viņš priekšplānā izvirzīja stingro kontrapunktu un savā radošajā darbībā pievērsās reliģiozajai un patriotiskai tematikai, pēdējo interpretējot šovinisma garā. Dabīgi, ka no novecojušā Drezekes novērsās ne tikai jaunā muzikālā paaudze, bet arī Lists, kurš mūža nogalē apmeklēja Drēzdeni, bet negribēja satikt savu kādreizējo domu biedru. Ne velti vēlāk fašistiskie mūziķi pasludināja Drezeki par vienu no saviem priekštečiem. Tādu dzīves un mantojuma vērtējumu Drezekem sevišķi noteikti dod viņa fašistiskais biogrāfs Ēriks Rēders.1 Dodoties no Rīgas pie Drezekes, Melngailis, protams, par šīm pārvērtībām neko nevarēja zināt. Jādomā, ka no sākuma Melngaili valdzināja daži skolotāja principiālie pieņēmieni, it sevišķi attieksme pret melodisko primātu un tautasdziesmas dominīciju. Bet drīzi vien viņam nācās saprast, ka Drezekes interpretācijā kā vienam, tā otram bija ārēja, konservatīva jēga. Tas atstūma no viņa jauno latvieti, kurš kaismīgi un neatlaidīgi meklēja īsto ceļu latviešu mūzikai, atstūma no reakcionārā pedanta, uz kuru viņš sākumā tik stipri cerēja. Ne velti vēlāk viņš Drezekes mācības nosauca par «sholastiķu». Drēzdenes konservatorijā Melngailis sabija tikai vienu gadu no 1896. gada 1. aprīļa līdz 1897. gada 31. martam. Tomēr tas nebūt nenozīmē, ka īsais laika sprīdis Melngailim nebūtu sagādājis jaušamu labumu. Vispirms viņš reizē ar kompozīcijas teorijas studijām apguva kora diriģēšanu, un, ja viņa panākumi kontrapunkta, formas un partitūras lasīšanas eksāmenos tika novērtēti ar atzīmi «labi», tad kora mākslā viņš saņēma atzīmi «ļoti labi».2 Bet izšķiroša loma Melngaiļa radošajā attīstībā bija tam, ka koncertos un operizrādēs viņš iepazinās ar klasisko un laikmetīgo mūziku. Drēzdene bija viens no seniem un slaveniem vācu kultūras centriem. XIX gadsimta beigās un XX gadsimta sākumā šeit viesojās tajā laikā labākie izpildītāji ar Antonu Rubinšteinu, Caikovski, Brāmsu, Dvoržaku priekšgalā. Drēzdenē darbojās operteātris, vairākas kora biedrības un divi simfoniskie orķestri — Kapela un Filharmonija. Turklāt, kora dziedāšanu varēja dzirdēt daudzās baznīcās. Starp citu, Melngaiļa studīju laikā Drēzdenē izskanēja Čaikovska Sestā simfonija, Mālera Otrā simfonija, Berlioza «Lielā sēru mesa», Rimska-Korsakova «Seherezada», Dvoržaka «Simfoniskās variācijas», Riharda Strausa «Tā runāja Zaratustra» un citi darbi, ar kuriem viņš līdz tam nebija iepazinies.l 
Melngailis cītīgi apmeklēja izrādes un koncertus, kāri guva neaizmirstamus mākslinieciskus iespaidus. Viņš pat dziedāja operas korī un reiz piedalījās Bēthovena Devītās simfonijas atskaņojumā. Visu to, protams, nevar ņemt vērā, domājot par Melngaiļa muzikālā profesionālisma izveidošanos. Taču Drēzdenē viņš neguva atbildi uz savu pamatuzdevumu — rast pareizu ceļu latviešu nacionālās mūzikas attīstībai. Par izveidojušos situāciju komponists vēlāk pastāstīja: «Drēzdenē, klausoties vienu vakaru pie biedriem konservatoristiem Borodina La mažora kvartetu, nācu pie atskārtas, ka pēc Vāgnera žuburotā raibuma pavisam veselīgi būtu cirst kādu celiņu pa veciem aizaugušiem takiem, kur Palestrīnas vienkāršība bij staigājusi. To darīt, protams, kompozīcijā. Līdz ar jauno pārliecību, gluži nezinot, biju jau garā pieskāries tautas mūzikas dzidrajiem ūdeņiem. Bet vēl es no viņiem nesmēlu . . . Tikai pēc tam, kā nonāku Pēterpilī, kur dzirdu i redzu, kādu raženu vietu ieņem operā no tautas nākusē dziesmiņa, kad viņas būtība pareizi izcelta, iztulkota . . .»2 Tā Melngailim radās ārkārtīgi trāpīgs un lakonisks formulējums: «Es atbraucu uz Drēzdeni (1896. gadā) kā vāgnerietis, bet aizbraucu no turienes 1897. gadā kā kaisls krievu mūzikas piekritējs.» 
Pārcēlies uz Pēterburgu, Melngailis kļūst par N. RimskaKorsakova skolnieku. Nodarbības pie izcilā krievu pedagoga noritēja ne bez nopietnām pretrunām, bet par to cēloņiem es esmu stāstījis citā vietā.3 

Tulkojis A. Darkevics 

1 Haztmig D. Die Dresdener Philharmonie. Leipzig, 1970; Steidorf E. Uhng D. Staatscapelle Dresden. Berlin, 1973. 2 Zālīte M. Emilis Melngailis. — Grām.: Emilis Melngailis. R., 1949, 15-16. lpp. 3 Ginzburgs S. N. Rimskis-Korsakovs un PSRS nacionālo muzikālo kultūru darbinieku sagatavošana. — Grām.: N. Rimskis-Korsakovs un muzikālā izglītība. L., 1959; pārdrukāts grāmatā «No PSRS tautu muzikālajiem sakariem». L.—M., 1972, 111.—112. lpp.  
1 Zālīte M. Emilis Melngailis. — Grām.: Emilis Melngailis. R., 1949, 15.—16. lpp. 2 Ginzburgs S. N. Rimskis-Korsakovs un PSRS nacionālo muzikālo kultūru darbinieku sagatavošana. — Grām.: N. Rimskis-Korsakovs un muzikālā izglītība. L., 1959; pārdrukāts grāmatā «No PSRS tautu muzikālajiem sakariem». L.-M., 1972, 111.—112. lpp. 

1 Dari to tagad (angļ.). 2 Surp, mana cepure! (vāc). 
1 Adelberta Šamiso balāde «Milzenes rotaļlieta» (Das Riesenspielzeug) tulk. 
1 E. Melngailis atzina tikai viena veida datēšanu, kurā datums, mēnesis un gads sekoja noteikta secībā, piemēram — 23. oktobris, 1976. Pie šī jautājuma komponists speciāli pakavējies arī autobiogrāfijā «Mans dzīves gājums». 

1 B. Rogovska atmiņu rokraksta visi vācu teksta iestarpinājumi sniegti gotiskajā rakstā. 


68 “Latviešu Mūzika” nr. 13 (1978) | Jānis Torgāns
PAR PĒTERI PLAKIDI 
Jānis Torgāns 
Cik ātri skrien laiks! Liekas, vēl gluži nesen Arnolds Klotiņš inventarizēja, pārcilāja un vērtēja sešdesmito gadu otro pusil, bet te nupat jau īstais laiks padomāt ne vairs par septiņdesmito gadu pirmo pusi, bet jau par visu desmitgadi. Un, lai kurš šo rezumējumu uzņemtos, jau šobrīd skaidrs, ka droša vieta tur būs arī Pēterim Plakidim. 
Kopš sešdesmito gadu beigām viņš regulāri ievelk pa stingram, spilgtam vilcienam katrā nozīmīgākā mūsu mūzikas pasākumā, ieskandina savu piesitienu te teātra un kino mūzikā, te «nopietnajos» žanros, te atskaņotājmākslā un galu galā ļauj just savu roku arī mūsu mūzikas dzīves virtuvē — konservatorijā. Tomēr paradoksālā kārtā viņš nav pat pieminēts iepriekšējā apskatā. Varētu runāt par spēju un vētrainu talanta plaukumu, pēkšņu un strauju sevis apliecināšanu. Taču nepārsteigsimies — faktiski taču jau vēl 1969. gada sākumā Pēteris Plakidis guva vērā ņemamu atzinību Vissavienības līmeni (Trešās Vissavienības jauno komponistu darbu skates diploms) un jau pirms tam saistīja uzmanību ar mūziku Rīgas pantomīmas ansambļa un Valmieras teātra uzvedumos. Bez tam viņa gaita mūzikā arī tagad nav ne strauja, ne vētraina, drīzāk lēna, pat lēnināta un droša. Aizsākta vēl studiju gados (P. Plakidis beidza Latvijas Valsts konservatorijas kompozīcijas nodaļas prof. v. i. V. Utkina klasi 1970. gadā), šī gaita sākotnēji veda teātra sfērā. Mūzikai šajā novadā ir šķietami pakļauta loma, tā it kā nepiedalās sižeta attīstībā, neatklāj varoņu attiecības, domas, spriedumus. Tomēr daudzkārt tā izvirzās pirmajā plānā, jo sniedz emocionālu vispārinājumu kolīzijai, līnijai vai pat visam darbam. Tā tas ir, piemēram, pantomīmas miniatūrā «Smaids», kurā galvenā loma vienlīdz piekrīt gan mīmiski fiksētajam smaidam, gan poētiskajai, skaidrajai mūzikai, kas piešķir tam dzīvību, elpu. Latviešu tautasdziesmas «Tumša nakte, zaļa zāle» savdabīgā, romantiski krēslainos toņos iekrāsotā apdare uzdod toni dokumentālajai filmai «Vasara Kurzemes balsīs», nosaka visas lentes emocionālo tonusu. Mūzikas kastītes svinīgi dzidrā melodija ietver labāko un gaišāko, kas vēl palicis Š. Delanī lugas «lemīlējies lauva» varoņiem (Valmieras Drāmas teātrī). Arī vēlākajās izrādēs — nu jau galvenokārt Valsts Akadēmiskā drāmas teātra repertuārā — sastapsim šo prasmi notvert un fiksēt izrādes noskaņu («Lorencačo», «Cīrulīši»), spilgti izgaismot emocionālo norišu sarežģītos metus (songi ar A. Caka vārdiem uzvedumam «Piecstāvu pilsēta»). Bet blakus šādam traktējumam cita — konkrēta uzdevuma diktēta pieeja mūzikai teātrī. Šī otrā funkcija — pasvītrot zemtekstu, trāpīgi un reljefi raksturot varoņus un situācijas. «Tas ir tas Donžuāns,» S. Aļošina lugā «Seviļas siržu lauzējs» ar apnicīgu atkārtošanos priecīgi konstatē tenku un piedzīvojumu kārās labāko aprindu dāmas. Kolektīvais portrets te atklājas pirmām kārtām nemainīgajā ritma formulā, kas piešķir darbīgajai, enerģiskajai skaņu glezniņai karikatūriskus vaibstus — protams, kontekstā ar visu skatuvisko ainu. īsti veiksmīgi raksturošanas uzdevumus veic mūzika E. Braginska un E. Rjazanova lugas «Reiz Jaungada naktī» uzvedumam. Mūzikas izrādē daudz, un tā parāda autoru dzīvespriecīgu, smaidošu, asprātīgu, bet ne bez ironijas kontrapunkta. Uzmanību saista prasme veidot vienkāršu, nepārslogotu melodiku, vienlaikus izvairoties no jebkāda trafareta un pasvītroti elementāro melodisko risinājumu atsvaidzinot ar īpatnējāku harmoniju vai neierastāku struktūras izveidi («Vecmeitas dziesmiņa», «Pa mēriņam, pa maziņam»). Darbs teātrī neapšaubāmi attīstīja komponista prasmi izteikties koncentrēti un lakoniski, atrast tēzei, idejai, dramaturģiskajam risinājumam nepieciešamo adekvāto izpausmi intonācijā, ritmā, tembrā. Acīmredzot nav nejaušība, ka stimulu pirmā lielā, izvērstā skaņdarba «Mūzika klavierēm, stīgu orķestrim un timpāniem» tapšanai deva baleta miniatūras «Drauds» tematiskais materiāls — teātra sfērā uzkrātais tiecās izpausties arī «tīrās», absolūtās mūzikas vispārinātajā gultnē. 
«Mūzika klavierēm, stīgu orķestrim un timpāniem» (1969) ieskanējās mūsu mūzikas kopainā kā augstas raudzes cēlmetāls, paša komponista radošajā ceļā iezīmējot izteiktu «virsotni — avotu». Negaidītības un svaiguma moments šajā darbā cieši apvienots ar dabiskumu un organisku izveidi, bet pati spilgtākā «Mūzikas .. .» iezīme — tās laikmetiskais skanējums, savas paaudzes dzīves uztveres izteiksme, nopietns, analītisks skatiens uz apkārtējo pasauli un sevī, nemierīgs, meklējošs, konfliktējošs raksturs. Pārdomas un šaubas, nemiers, trauksme, sadursme pašam ar sevi, dziļa rezignācija un traģiska nesamierinātība, ass protests un gaiša apskaidrība — daudzās mājvietās piestāj darba liriskais «es» ceļā pēc savas patiesības. Spraiga darbība mijas ar iegremdi sevī, dedzīga pārliecība ar mokošu neziņu. 
Kur ir mans «varu», un kur ir mans «gribu», Kur ir mans koks, un kur ir mans zars, Kur ir mans ceļš uz bezgalību, Kur ir tas arkls, kas mani ars? 
Sacerējumam ir tipisks mūzikas tēlu reljefs, grafiski skaidrs un tajā pašā laikā spilgts un krāsains zīmējums. Ar savu vērienu, svinīgo nopietnību un senatnīgo piekrāšu tas atsauc atmiņā freskām tipisku tēlainību. Sādu iespaidu pastiprina atsevišķo posmu relatīvā noslēgtība vienā pamatnoskaņā. Katra tēma uzspiež zīmogu apjomīgam posmam, dodot tam noteiktu tēlainības ievirzi, bet kopējais risinājums, neskatoties uz spraigu iekšēju attīstību, veidots plašā, balādiski brīvā plūdumā ar improvizatoriskām «liriskajām atkāpēm». Skaņdarbs pabeigts 1969. gadā un šajā pašā gadā figurēja jau minētajā Vissavienības Trešajā jauno komponistu darbu skatē ar nosaukumu «Klavierkoncerts» (OopTenHaHHbifi KomiepT). Tas acīmredzot ir autora dotā sākotnējā apzīmējuma «Koncerts klavierēm, stīgu orķestrim un timpāniem» neprecīza tulkojuma rezultāts. Sajā_ apzīmējumā pasvītrotas concerto grosso tradīcijas, kas skaņdarbaneapšaubāmi izpaužas. Izpaužas, bet nav vadošās vai pat vienīgas. Tādēļ galu galā dots neitrāls nosaukums, kas izslēdz dažādus pārpratumus. Taču tagadējā nosaukuma izvēlei ir arī dziļākas saknes: darbs tiešām neiekļaujas nostabilizējušos žanru un formu normatīvajos ietvaros. Tā saucamo brīvo formu žanriskā daudzveidība, pie kuriem pieskaitāms arī šis sacerējums, mūsdienās sasniegusi tādu apjomu, ka sastopamies ar veselu virkni jaunu žanru apzīmējumu — lai minam kaut tādus kā fabula, līdzība, pasaka, gravīra, freskas, akvareļi un tamlīdzīgi. Šie apzīmējumi gan dod zināmu ievirzi klausītāja uztverei kā savdabīgs «vispārinājums ar žanru», taču tajā pašā laikā — tāpat kā virsraksts «Mūzika» — atsedz jau minēto īpašību: noteiktu, viennozīmīgu žanrisko vaibstu trūkumu. Individuāla, elastīga un savdabīga formas izveide ir jo iezīmīgs «Mūzikas ...» vaibsts. Skaņdarbs veidots kā izvērsta viendaļīga kompozīcija. Tā divas pamatsfēras nosacīti atdalītas arī tematisma izklāstā: skarbā, trauksmes un nemiera piesātinātā motorika tutti posmos, domīgas, jautājošas un vērtējošas nokrāsas tēli — atsevišķu instrumentu solo. No formas viedokļa kompozīcijā saplūst sonātes allegro un monociķla vaibsti, taču iezīmējas arī variāciju un dažu citu formu ietekmes. Viendaļīgā cikla kontūras rada atsevišķo skaņdarba posmu relatīvā patstāvība un noslēgtība. Te vērojam it kā piecas daļas, kas pēc rakstura un savas funkcijas kopējā struktūrā atgādina sonātes cikla veidolu: pirmā daļa — Allegro (cipars |2| ). otrā — lēnā daļa |JLļ, trešā — skerco aizvietotāja jiiļ, ceturtā — otra lēnā daļa |27j, piektā | 34_|. Jāteic gan, ka šāds posmu traktējums vairāk atgādina sonātes cikla priekšteci — concerto grosso, īpaši izteiktā tempa kontrasta dēļ, kurš ir dominējošais kompozīcijas princips šajā aspektā. Tomēr dažos gadījumos sonātes cikla daļu tipiskās īpašības skaņdarba posmiem neapšaubāmi piemīt pārliecinoši. Piemēram, čakonai ļ_27_| nepārprotami ir liriskā centra iezīmes (temps, forma, relatīva noslēgtība). Nosacītais allegro posms ļ 2 j arī uzrāda tādus sonātes cikla ātrās daļas vaibstus kā divu tēlu pretstats un mijiedarbība, kaut arī šeit tikpat jūtama arī saikne ar dubultvariāciju uzbūvi un virzību, jo tēmu izstrādāšana notiek variēšanas gultnē. Aplūkojot kompozīciju no sonātes allegro viedokļa, uzmanību saista patstāvīgu tēmu lielais skaits: ievads, divas galvenās partijas tēmas (i_2j un |_s_|), blakus partijas čakonas un kodās tēmas. Tās pakļautas vienotai attīstības līnijai: ekspozicionāls izklāsts — izstrādājošs izklāsts — noslēdzošs, rezumējošs posms. Cakona, kurai ir epizodes loma izstrādājumā, tiek izspiesta aiz izstrādājuma formālajām robežām. Savukārt čakonai tūlīt pieslēdzas koda, tādēļ šim sonātes allegro vispār nav reprīzes, vismaz šī posma elementārajā — līdzsvarojošajā nozīme. Tematiska materiāla izklāsts ekspozīcijas secībā (no 1J9.1 cipara, reprīzes shēma, apskatot formu kā kristālu, struktūru) pilnīgi pakļauts attīstības virzībai un spraigai dinamizācijai, kuras rezultāts ir reprizitātes zudums. No formas un attīstības viedokļa kopumā noteicošais ir sonātiskums. Žanra ziņā skaņdarbā vadošais savukārt ir concerto grosso princips: instrumenti koncertē, parādot savu tembrālo savdabīgumu un tehnikas iespējas. Pirmā vieta te, protams, ir klavierēm, kas izceļas ar solistisko uzdevumu konsekvenci, taču iezīmīgi solo posmi, pie tam svarīgākajos dramaturģijas mezglu punktos, uzticēti arī timpāniem un kontrabasam. Šajā ziņā darbs atsauc atmiņā, piemēram, B. Bartoka «Mūziku stīgām, sitaminstrumentiem un čelestai» un «Koncertu orķestrim» un piekļaujas arī mūsu republikas mūziķu mēģinājumiem šajā virzienā tādos darbos kā M. Zariņa Concerto grosso klavierēm, čembalam un orķestrim vai Imanta Kalniņa «Koncerts orķestrim». Taču īpatnības, kas pavisam nav raksturīgas concerto grosso, piešķir P. Plakida «Mūzikai . . .» individuālus vaibstus. Tādas īpatnības ir jau vairākkārt pasvītrotā attīstības dinamika, ciešas intonatīvas saites posmu starpā, politematiskas epizodes ar tēmu kontrapunktiskiem sazarojumiem, ļoti plašs formas pazīmju un attīstības paņēmienu loks — no korāļa līdz sonātes ciklam, no motīvu burtiska atkārtojuma līdz sarežģītai melodijas «vērpšanas tehnikai». 
Drosmīgs un īpatnējs ir skaņdarba sākums: no dziļa, zema reģistra domīgi kāpj spriega, vienbalsīga melodija, kas veidojas vairākos arvien plašākos viļņos (klavieru solo). Melodijas izteiksmību nosaka tās skaņkārtiski harmoniskais veidojums. Metroritmam, kurš vienbalsīgā mūzikā nereti ieņem lielu vietu, te ir gluži pakļauta loma — viss ievada solo posms plūst brīvā rubato risinājumā bez sadalījuma taktīs, tas ir, bez metriskajiem akcentiem. Skaņkārtiski harmoniskais veidojums savukārt ir daudzšķautņains: te iezīmējas skaņkārtiska mainība, jo ilgstoši izturētās skaņas b un as paspēj iegūt tonikas lomu; bez tam blakus abiem minētajiem ritma iezīmētajiem balstiem savu līniju ievelk a-moll kvartsekstakorda klaji pasniegtā kontūra; pamatkolorīts ietonēts minorīgās noskaņās, bet ar pamazinātas skaņkārtas noslieci (skaņu rinda tonis-pustonis). 
levads piesātināts ar intensīvu tematisku attīstību. Tajā aug un veidojas tematiskie elementi visam darbam. Mēs jūtamies kā darbnīcā, kur prasmīgas rokas apskata, pārbauda un izpēta no visām pusēm lietaskoku, apsverot, kur to vislabāk izmantot. Tajā pašā laikā te nav mierīga vērojuma nokrāsas. levads ir prologs nopietnam, dramatiskam vēstījumam, un tā šķietami vēsajā plūdumā jau jaušama sekojošo sarežģījumu skaudrā elpa. Ar ievada materiālu tieši saistīta galvenās partijas pirmā tēma. Tās virpuļojošā kustība un ritma skarbie grūdieni atgādina mutuļojošu straumi, kas uzbango nevaldāmas šļakatas. Uz šā fona reljefi izceļas enerģiskā, saspringtai atsperei līdzīgā galvenās partijas otrā tēma, kas ir visa skaņdarba centrālais tēls, sava veida vadtēma. Tās materiāls tuvs latviešu tautas melosam un atbalso pat konkrētas tautasdziesmas «Ej, saulīte, drīz pie dieva» intonācijas loku. Drīz vien šī tēma parādās vēl spriegākā, dramatiskākā izpausmē: kontrapunktā ar galvenās partijas pirmo tēmu skan vadtēmas caurvedums asi disonējošā kompleksā kustībā — sausi, stiklaini un skrāpējoši. Auksti un mehāniski, kā iebojāta plate vairākkārt izskan klavieru solo frāzes. Strupceļš. 
Pēkšņi un negaidīti tēmas attīstību pārņem stīgu orķestris. Pavisam citā raksturā — vienkārši un sirsnīgi — tas «nodzied» vadtēmu augstā reģistrā. Plašais orķestra skanējuma diapazons, korāļa faktūra, atturīgā dinamika rada cildenu un apgarotu noskaņu. Tieši šāds vadtēmas izklāsts noslēdz nozīmīgākos attīstības posmus, veidojot refrēna tipa saites (galvenās partijas, ekspozīcijas un visa darba noslēgumā). 
Seko pārdomu pilna intermēdija ar ievada tematisko materiālu, kurš tagad jau tiešāk iezīmē arī vadtēmas intonācijas. Šis pārejas posms noved pie blakus partijas. Tai ir saskarsmes momenti ar galveno, taču kopumā blakus partija ir mierīgāka, nogaidošāka, vairāk sevī vērsta, bez ritma spiediena un kūsājošas enerģijas. 
Izstrādājumā (cipars |J3J) turpinās tēlu mijiedarbība, saasinās to pretskati. Plašā, vienotā kāpumā pazib atsevišķu tēmu vaibsti. Šo kāpumu palīdz veidot un virzīt īss, stūrains motīvs ar iezīmīgu divu kvartu lēcienu. Tam bija dinamizējoša loma jau galvenās partijas ekspozīcijā, taču tagad tas izvirzās priekšplānā vēl vairāk. Spriegums nemitīgi aug. Drūmi un draudoši šņāc stīgu orķestra tremolo, to pastiprina timpānu rūkoņa, klavieru partija kā apmāta svaidās pa visu klaviatūru. Visa virzība orientēta uz kulmināciju: vētrainā, dramatisma pārpilnā kustība kā pret sienu atduras bargajā, nepielūdzamajā timpānu solo, kas samaļ un noslauka klavieru iebilstošās replikas. Sis traģiskais pavērsiens sagatavo skarbo un majestātisko čakonu. 
Tās izteiksmīgā divpadsmitskaņu tēma smagi soļo čellu un kontrabasu unisonos. Tas ir atskats un pārvērtējums, kura gaitā drūmi krēslainā atmosfēra pakāpeniski izkliedējas. īpaši skaista ir stīgu orķestra smeldzīgi sirsnīgā variācija, kas tēmu pacēlusi čellu augstajā reģistrā uz vijoļu un altu vieglā, gaistošā tremolo fona, dzidra un gaiša harmoniskā pamata. Atgriežoties ievada materiālam, čakonas tēma vēlreiz izskan kontrapunktā ar to — klusi, aizejoši. levada tēma šoreiz sagatavo kodu, kurā parādās jauns materiāls, kas it kā sintezē visu galveno tēmu intonatīvos vaibstus. Pašā noslēgumā skan vadtēma divos pretējos veidolos. Apskaidrotais, cēlais un plašais tēmas plūdums neiznīcina tās otro seju — stiklaini spriego, traģisma iezīmēto. Labais un ļaunais, kustība un miers, uguns un nakts taču pastāv blakus — pretmetu vienībā un cīņā. Samērā drīz top nākamais lielais, izvērstais darbs — vokāli simfoniskā poēma «Strēlnieks» (Latviešu sarkano strēlnieku piemiņai, 1970). Tiesa gan, autors vēlāk ievērojami pārstrādā sacerējumu, un otrajā redakcijā tas parādās 1972. gadā. Poēma komponistam izvirzīja jaunus uzdevumus: veidot mūzikas attīstību tiešā kopsakarībā ar noteiktu, kaut vispārinātu sižetu. Poēmas pamatā ir komponista veidots teksts no latviešu tautasdziesmu un V. Ļūdēna poēmu materiāla. īpaši veiksmīgi izvēlēts tautasdziesmu teksts — tās ir ārkārtīgi bagātas, tēlaini ietilpīgas, maz izmantotas tautas vārsmas. Savukārt V. Ļūdēna dzeja iezīmējas ar mūsdienīgu, asi ritmizētu, skarbu skanējumu. Šie avoti ir krasi atšķirīgi, un tas atbalsojas arī mūzikā: tautas doma nes liriski episko strāvojumu, dzejnieka vārdi — dramatisko pretsvaru. 
Poēmai ir piecas daļas, un tā pēc apjoma, satura nozīmības un kopējā veidola tuva oratorijai. Kompozīcija veidojas ar koncentriskas uzbūves iezīmēm. Skaņdarba centrā ir liroepisks rekviēms «In memoriam» (111 daļa), to apjož divas cīņu epizodes — «Maršs» (II daļa) un «Tanki» (IV daļa) — un otrs vispārināti episka skatījuma loks (Prologs un epilogs). Kopējā dramaturģiskā līnija ved uz spriegu kulmināciju IV daļā, pēc kuras nelielu, bet tēlaini svarīgu noapaļojumu sniedz Epilogs (Prologa tematisms). Pārliecinoši ir daļu samēri, uzbūves līdzsvarotība. Poēmas spēks ir tās vispārinājuma pakāpē. Strēlnieku piemiņas tēma atklāta emocionāli patiesi un oriģināli. Teiktais attiecas pirmām kārtām uz labākajām daļām (I — 111 — V), kuras ir lakoniskas, intonatīvi spilgtas, jūtām bagātas. Tieši tajās sasniegta satura milzīga koncentrācija, jo tās gan teksta, gan mūzikas ziņā raisa plašas un nozīmīgas asociācijas. Lakoniskais, tautiskas iekrāsas tematisms tajā pašā laikā ir nepārprotami mūsdienīgs, folkloras tipa intonācijas saplūst ar laikmetiskās skaņkārtiskās un orķestra domāšanas elementiem. Spilgts piemērs te ir Proioga sākums, kur uzreiz iezīmējas vairākslāņu dramaturģija. Episki skaudro vokālo līniju 
papildina īsi, bet reljefi instrumentāli komentāri (timpāni, tad vijoles), kas veido vienlaicīgu kontrastu. II un IV daļā dominē ritmotembrālā puse, kurai piemīt tendence veidot konkrētu, it kā vizuāli tveramu tēlainību. Pati par sevi bagāta un savdabīga, šī ritmotembrālā puse tomēr nes vairāk ārēju kustību un dinamismu. Sajā sakarā interesanti atzīmēt īpatnēju kora un orķestra funkciju pārorientāciju salīdzinājumā ar tradicionālo vokāli simfonisko dramaturģiju: ja parasti koris (teksts) atveido konkrēto, orķestris vispārināto, tad šeit orķestris ietver tiešo darbību, radot spraigas un dramatiskas cīņas atmosfēru. 
Skaņdarbam raksturīga intonatīva vienotība un tematisks piesātinājums. Taču dažos gadījumos, piemēram, IV daļā, tematiskie elementi nerod īstu, vērienīgu attīstību. Seit visai daudz izmantots to burtisks atkārtojums, kas neveido jaunu izteiksmes kvalitāti un rada statiskuma iespaidu. Kopumā tomēr šādu posmu nav daudz, un vairumā gadījumu nemitīgas attīstības efektu dod radoši un daudzveidīgi izmantotie variēšanas paņēmieni. īpaši jāatzīmē pamattēmas polifonizētie varianti I daļā, kur tematisma intonatīvās kontūras pašas par sevi nemainās, bet faktūras izkārtojums kanonveida caurvedumā vai kontrapunktējošu līniju uzslāņojums izgaismo tēmā jaunas nianses. 
Lielas sabiedriski nozīmīgas tēmas pārliecinošais, mākslinieciski spilgtais risinājums poēmai «Strēlnieks» nodrošina vietu latviešu vokāli simfoniskās literatūras labāko darbu vidū. Daudzējādā ziņā šim sacerējumam radniecīga ir «Poēma Audriņu pionieriem» zēnu korim ar O. Vācieša vārdiem (1973). Mūzikas skaudrais tiešums, izteiksmes dabiskums un pārdzīvojuma intensitāte arī šeit atklājas liroepiskā tvērumā. Uz šādā gultnē veidotā kopējā fona ar aktivitāti izceļas piecdaļīgās poēmas II daļa, kuras pamattēma ir maršveidīgi noteikta, precīza un tvirta. Fugato tipa izklāsts daļas malējos posmos ļauj labi uztvert šīs melodijas asi konturēto līniju; tās individuālo iezīmību pastiprina skaņkārtiskā veidojuma bagātība — tā, piemēram, skaņurindas tonis-pustonis ietvaros autors vairākkārt izceļ mažora fonismu veidojošas skaņas. 
Paralēli šiem izvērstajiem, plašajiem sacerējumiem autors nemitīgi kopj arī kamermūzikas novadu, kurš viņa radošajā biogrāfijā ieņem vienlīdz nozīmīgu vietu. Arī šo sfēru komponists sāka apgūt jau studiju gados, piesaistot uzmanību ar ciklu «Trejžuburis» (Sveces dziesma, Vēja dziesma, Svečtura dziesma, 1967, I. Ziedoņa vārdi), dziesmām «Lestenes kokgriezēji» (J. Pētera vārdi), «Skumjā dziesma» (O. Vācieša vārdi), «Atvadvārdi» (O. Vācieša vārdi) un citām. Jau šajās dziesmās vērojama slieksme paplašināt mūsu vokālajai kamermūzikai tipisko tematikas loku ar filozofiski piesātinātu, dažkārt polemiski saasinātu dzeju, tvert skaudras, dramatiskas konfliktsituācijas, kas rosina uz aktīvu attieksmi. Protams, tepat blakus iemirdzas pārgalvīgā, drastiskā latviešu tautasdziesmas «Kas dimd, kas rīb» apdare; gaiši liriska izteiksme siltā, pat poētiski pacilātā iekrāsā piemīt dziesmai «Paņem manu balto sapni» no mūzikas dokumentālajai filmai «Valmieras meitenes»; enerģiska un darbīga ir «Sarkanā» (O. Vācieša vārdi), kas pārstāv masu un estrādes dziesmu sfēru. Tomēr pamatvirziens autora meklējumiem vokālās kamermūzikas jomā tuvākajos gados paliks nopietnu, psiholoģiski bagātu tekstu atklāsme liriski dramatiskā atslēgā. Jauns solis šajā virzienā ir «Liriskais cikls» mecosoprānam, flautai, obojai, klarnetei un kontrabasam (1973, L. Līvenas un X- Skujenieka vārdi). Nosaukums zināmā mērā ir nosacīts, jo ciklā dominē saasināti spriegi, kāpināti satraukti tēli. Ciklu veido trīs dziesmas. Divas malējās no tām — «Vēja vilks» un «Pastorāle» — risinātas lēnākā tempā un ietver straujo, spilgti dramatisko «Ugunī». Šāds tempu izkārtojums, kāds, starp citu, .bija vērojams jau «Trejžuburī», pasvītro analītisko aspektu tēlu atklāsmē — piesaista uzmanību katrai faktūras detaļai, katrai intonācijas niansei, kas lēninātās kustības apstākļos iezīmējas jo reljefi. Sajā sakarībā jāpasvītro izklāsta lakonisms un tembrālās īpatnības — atsakoties no klavieru līdzdalības ansamblī, autors priekšplānā izvirza atsevišķu soloinstrumentu specifisko krāsainību. Pie tam arī tie izmantoti īpaši ekonomiski. Piemēram, pirmajā dziesmā balsi ievada un atbalsta flautas horizontāle, tikai noslēgumā iesaistās arī kontrabass, bet pēdējā dziesma vispār uzrakstīta tikai balsij un obojai. Tādējādi kopumā izveidojas uzsvērti lineārs izklāsts, kurā vertikālei ir pakļauta nozīme. Tas liek nemitīgi sekot intonatīvās tapšanas procesam. Nākamajās dziesmās atgriežoties pie klavieru pavadījuma, komponists tomēr saglabā tos izteiksmes principus, kas tik pārliecinoši realizēti «Liriskajā ciklā» — galēju ekonomiju faktūras veidošanā, lielu monodiska izklāsta īpatsvaru, uzmanību pret vissīkākām intonatīvām detaļām. Ne velti pirmatskaņojumā šīs dziesmas figurēja ar kopēju virsrakstu «Skices balsij gandrīz bez pavadījuma» (1974). (Vēlāk autors izveidoja no tam «Mazu diptihu», «Trīs Māra Čaklā dzejoļus» un divas atsevišķas dziesmas.) Interesants un būtisks ir laikmetiskas problemātikas iepludinājums lirikas sfērā, tās bagātināšana ar filozofiskiem motīviem, lielas sabiedriskas nozīmības jautājumiem. Tā, piemēram, dziesmas «Steigā» tekstā (L. Kamaras vārdi) izvirzīti retoriski jautājumi «ko man vajag no šīs dzīvītes» un «ko šai dzīvītei no manis vajag». Mūzikā — pilnīga atteikšanās no retoriska toņa, it kā improvizatoriski patrallinātais, nepretenciozais dziedājums spēcīgi un pārliecinoši izvirza uzmanības centrā personības tapšanas» prasīguma un atbildības jautājumus, prasījumu apjēgt tos. Šķietama tēmas nivelēšana, sadzīviskošana panāk pretēju efektu — pasvītro tās nozīmību šobrīd, ikdienas, katram. Filozofiskais tvērums, plaša vispārinājuma klātesamība un siltā emocionalitāte īpaši izceļ dziesmu «Auseklis» (M. Čaklā vārdi), kuras daudzšķautņainās problemātikas viens atzars vistiešāk izteicas kulminācijas tēzē: «Cik labi, cik sāpīgi zvaigznei būt.» «Auseklis» ir izvērsts vokāls monologs ar augstu satura koncentrāciju, bet arī pavisam nelielās skicēs kā, piemēram, «Rudeņa rītā» (M. Čaklā vārdi), saista liriskās tēmas padziļināts lasījums, daudzslāņains, tēlains zemteksts, kas atklājas instrumentālajos komentāros, visā intonatīvajā kolorītā. Cieša intīmā un sabiedriskā, vispārcilvēciskā sintēze, prasme pasniegt domu pilnīgi bez patosa, neuzbāzīgi, bet pārliecinoši ir raksturīgākās P. Plakida vokālās lirikas iezīmes, kas izvirza viņu latviešu septiņdesmito gadu vokālās kamermūzikas radošāko, meklējošāko autoru priekšpulkā. Arī instrumentālās kamermūzikas novadā P. Plakida individualitāte iezīmējas ar konsekventu nostādni tādos darbos kā «Prelūdija un pulsācija» pūšaminstrumentu kvintetam (1975)y «Divas skices obojai solo» (1975), «Invencija-Kvintas» divām klavierēm (1975). Šajos sacerējumos nepārprotami jūtami jaunas intonatīvās sfēras meklējumi, kura, vismaz atsevišķos aspektos, atspoguļotu sabiedriskās dzirdes šodienu, jaunas laikmeta intonatīvās vārdnīcas tapšanu. Izvērstākais un nozīmīgākais no šiem darbiem — «Prelūdija un pulsācija» — ir divdaļīgs cikls, kura pirmajai daļai ir ievada uzdevums, bet otrajā tēlainības un dramaturģijas veidošanā noteicošā loma ir ritmam. Abās daļās instrumenti traktēti koncertējoši: tie vispusīgi parāda savas iespējas;_ visas partijas ir līdztiesīgas un tehniski bagātas, virtuozas, īpaši spilgti ir otrās daļas motoriski nerimtīgā galvenā tēma, kurai piemīt apslēpts spriegums, potenciāla apmātība. Šis iespaids, kuru pastiprina ostinato tipa attīstība, daļas vidusposmā un reprīzē realizējas skarbi draudīgās, velnišķīgās vīzijās. 
Koncertēšanas principa lielā nozīme darba dramaturģijā un instrumentālo partiju raksturā, dramatiskais kopējais tonuss, ostinato attīstības momenti tiek pārtverti un attīstīti simfoniskās mūzikas laukā: 1975. gadā parādās «Koncerts orķestrim un klavierēm», bet 1976. gada sākumā tam seko «Leģenda» simfoniskajam orķestrim. 
«Koncerts orķestrim un klavierēm» daudzējādā ziņā sasaucas ar «Mūziku klavierēm, stīgu instrumentiem un timpāniem». Tas attiecas gan uz žanru un izpildītāju sastāvu, gan arī uz dažiem kompozīcijas paņēmieniem un darba idejisko koncepciju kopumā. Pēdējais faktors vistiešāk atbalsojas Koncerta noslēgumā, kur, tematiski noapaļojot kompozīciju, atgriežas pirmās daļas materiāls, bet tēlaini darbs it kā nobeidzas ar daudzpunkti. Visa Koncerta episki skaudrajā kontekstā šāds risinājums iedarbojas rosinoši, uztverti aktivizējoši. To varam salīdzināt ar dažiem mūsdienu literatūras vai kinodramaturģijas darbiem, kuru uzmanības centrā ir problēmas uzstādījums, bet tās risinājumam dots tikai vispārējs impulss, kategoriski noraidot viennozīmīga tulkojuma iespēju. Raksturīgi, ka līdzīga idejiski tēlainā veidojuma ievirze ir arī «Leģendai». 
Salīdzinājumā ar «Mūziku» Koncertā spēcīgāks racionālais faktors, pieaudzis konstruktīvās loģikas īpatsvars, izklāsta raupjums un lakonisms. Taču arī emocionālais aspekts ir kāpināts — reizumis tas uzverd karstas šaltis, un tad kļūst skaidra šīs stingrās konstrukcijas nepieciešamība, jo tā ietver versmaino spriegumu disciplinējošas formas gultnē, nemazinot tās emocionālo temperatūru. īpaši teiktais zīmējas uz pirmo daļu «Diatoniska čakona (baltajiem taustiņiem)», kas veidota seno polifonisko variāciju formā. (Arī šeit varam atcerēties precedentu «Mūzikā . . .».) Autors konsekventi izmanto diatoniskas tēmas, atklājot vienā intonatīvā kodolā ieslēptās potences. Gribas pasvītrot — tēmas, jo čakonas formālo tēmu — iezīmīgu episki skarbu intonatīvo kompleksu — komponists pārveido diezgan brīvi, atsevišķās variācijās radot pastāvīgas subtēmas, kas tomēr ne tikai izaugušas no tēmas intonācijām, bet burtiskā nozīmē uzbūvētas no tēmas materiāla. leskatam salīdzināsim tēmu tās pirmveidā, otro un trešo variāciju. 
Otrā variācija pārtver tēmas pirmo — atslēgas intonāciju un iemet to nemierīgā, vienmērīgi pulsējošā ritmā, līdz ar to izkliedējot tēmai raksturīgo ritmisko zīmējumu. Trešā variācija pārņem šo «jauno» tēmu un uzslāņo tai atkal «jaunu» melodiju, kura tiešām ir gandrīz patstāvīga, kaut arī iezīmē tēmai piemītošos intonatīvos vaibstus (kvartu, tritonu). Tieši šo kontrapunktisko pretbalsu bagātība (dažas no tām reducētas uz trīs, četru skaņu ostinētām figūrām) veido intonatīvo procesu, atjaunina skaņurakstu katrā nākamajā variācijā. Variāciju attīstības līnija nav tieša, secīga kādas emocionālas virzības atklāsme. Gluži pretēji — variāciju gaitā iezīmējas diezgan krasi un negaidīti dinamikas» tembra un metroritma kontrasti, taču šie kontrasti padara vēl pārliecinošāku dramatisko kulmināciju, kurā summējas iepriekšējās variācijās iezīmētie skarbi draudīgie mājieni. Kulmināciju raksturo stihisks, nevaldāms mutuļojums; tas izpaužas gan skanējuma fiziskajā spēkā, gan atkāpē no stingri fiksēta skaņuraksta — orķestra partijā ievesta aleatoriska epizode, kurā izpildītāji ritmiski un metriski cits no cita neatkarīgi izpilda noteiktu meloritmisku formulu. Daļas noslēgumā atgriežas tēmas pirmatnējais veidols; tam seko neliela koda, kurā savukārt vēlreiz savīti pārējie tematiskie elementi. 
Otrā daļa — «Tokāta un epilogs» — ir dinamiskāka jau ātrā tempa dēļ. Tokātiskais elements izpaužas galvenokārt klavieru partijas traktējumā, kurā dominē monodiskas līnijas nemierīgā» pat nervozā ritmā. Orķestrī savukārt diezgan bieži doti trieciena funkcijas akordi. Arī šajā daļā galvenais attīstības paņēmiens ir variēšana, kurai pakļauta pamattēma; līdzīgs ir arī kulminācijas risinājums, kaut arī tajā vairāk izteikts tematisks piepildījums un tā izvēršas par apjomīgu kulminācijas zonu. Kopumā tomēr otrā daļa neatstāj tik monolītu iespaidu kā čakona, dažkārt radot saraibinātības un zināma ilustratīvisma piegaršu. Spilgtākā, savdabīgākā paliek pirmās daļas diatonika, kura galu galā vēlreiz apstiprināta epilogā, izaudzējot brīnišķīgi poētisku, visu darbu intonatīvi rezumējošu melodiju (11. piem.). 
«L eģen d a» ir P. Plakida pirmais lielais tīri simfoniskais darbs, jo pirms tam sacerētie izvērstie skaņdarbi bija vai nu koncertiskas ievirzes, vai arī vokāli simfoniski. Dodot opusam šādu pusprogrammatisku virsrakstu, autors norāda uz tā senatnīgi teiksmaino vispārējo kolorītu, kas reizumis sabiezē līdz arhaiskam raupjumam un spriegam traģismam, bet reizumis iegaismojas mierīgākās, vēsi pastorālās nokrāsās. Negribētos uzspiest «Leģendas» klausītājiem kādas noteiktas asociācijas, taču tās problemātika liekas centrēta ap tēmu «cilvēks un daba vakar,, šodien, rīt». 
Diezgan apjomīgā kompozīcija raisās lēni, mierīgi, pakāpeniski. Tā veidota kā brīva trīsdaļīga uzbūve ar nelielu ietvaru. Taču simetrija un stabilitāte, kas piemīt trīsdaļības shēmai, šajā gadījumā ir konsekventi pārvarēta, secīgi pasvītrojot attīstības impulsus, nemitīgi atjauninot intonatīvo materiālu. Pirmajā posmā uzmanību saista neliela, pastorāli vēstoša melodiska frāze, kuru sākotnēji spēlē čelli (flažoleti), tad pārņem flautas, vēlāk obojas, pakāpeniski atdzīvinot tēmas ritmisko kustību. 
Tēmas caurvedumi slāņojas cits uz cita brīvi, savstarpēji tieši nesaistīti. Tādejādi veidojas kustīgs fons, kas tajā pašā laikā ir intonatīvi blīvs, piesātināts. Uz šī fona iezibas vēl citas savdabīgas, individualizētas figūras, taču tās nav izvērstas un tām nepiemīt tieksme augt, risināties. Vēl tiešāk šī atteikšanās no melodiski izvērsta tematisma izpaužas pirmā posma vidusdaļā, kas veidota guasi puantilistiski \J_\. Taču ari šeit tematiskie elementi drīz saplūst vienkopus vairākos slāņos, radot polifonisku līniju izteiksmīgu saspēli. Pirmā posma reprīzē |J2J pamattēmu paplašinājumā sniedz trompetes tembrs. Sī reprīze jau sintezē visas, arī visdusdaļā ievestās tematiskās idejas, tādēļ noapaļojums šeit nav spilgti izteikts. 
Epizodē |_13_| sākotnēji vērojama faktūras tipa stabilizēšanās, ilgstošāk izturēts viens izklāsta veids. Šeit arī pirmoreiz sastopam plašu melodisku līniju (obojas solo), kas ienes ievērojamu kontrastu ar savu dzidro vienkāršību, taču tālāk noskaņa atkal kļūst spriegāka un krēslaināka, ko veicina jaunu nemierpilnu formulu parādīšanās. Spilgtākā un aktīvākā no tām pasvītro iedarbīgos, asos un šķautnainos tritona un lielas septimas intervālus. 
Šī tēma — kodols izrādās aktīvs dzinējspēks, kas veido kāpumu uz kulmināciju, pa ceļam iesaistot jau no pirmā posma pazīstamu graudu 
metāla pūšaminstrumentu kanoniskā caurvedumā. Trīs taktis pirms 21. cipara mēģina iestāties obojas melodijas reprīze, taču no tās palikusi tikai pirmā žēlabainā intonācija. Turpinās rūgšana un briešana, kas izlādējas trula spēka dance macabre |23_ļ. 
Reprīzes-kodas |26_ļ sintētiskajā tematismā galvenā loma ir brīvi pārveidotajai centrālās epizodes obojas melodijai (tagad to atskaņo čelli). Šī posma sākums ir krasa pārslēgšanās no darbības uz vēstījumu, kas pamazām izgaist klusinātā skaņu perspektīvā. 
Pati interesantākā «Leģendas» īpatnība ir tās kontrastējošais tematisms, kuru var reducēt uz vienpadsmit tematiskiem kodoliem. To vairums ir nelielas ostinētas figūras, kas sastāv no četrām piecām skaņām, un interesants, saistošs ir taisni to individuālais raksturs. Jo vairāk tāpēc, ka visa partitūra ir absolūti diatoniska. Tematiskie graudi nenes viennozīmīgu skaņkārtiski tonālu informāciju, gluži otrādi — to individualitāti veicina tīri foniskās īpašības, ko veido sekundu, kvartu, tritonu un septimu dažādas proporcijas, kā arī ritms un tembrs. Tas ļāvis autoram atrast šķietami pieticīgajā, pat askētiskajā diatonikas sfērā spilgti iezīmīgu tematisko materiālu un vienlaikus panākt visas faktūras tematisku piesātinājumu. Šajā ziņā «Leģenda» ir viskonsekventākais no P. Plakida līdzšinējiem darbiem, kaut arī šāda ievirze bija vērojama visos nozīmīgākajos sacerējumos. 
Šī P. Plakida radošā rokraksta īpatnība jau tika garāmejot minēta, taču gribētos noslēgumā vēlreiz rezumējoši pakavēties pie komponistam raksturīgām metodēm. «P. Plakida mūzikā pats izteiksmīgākais ir struktūras veidošanās process,»1 rakstīja A. Klotiņš. Tik tiešām, izteiksmīgs struktūras veidošanās process jeb, citiem vārdiem, skaņdarba formas procesuālās iedabas pasvītrošana, tās pārsvars pār formas shēmu, tiešo arhitektoniku ir raksturīgs P. Plakida muzikālās domāšanas vaibsts. Viens no aspektiem, kā konkrēti realizējas šī īpašība, ir reprizitātes pārvarēšana, precīzāk, reprizējošo posmu tik ievērojama piesātināšana ar dinamismu, ka būtiski mazinās to noapaļojošā, līdzsvarojošā funkcija. Spilgti tas bija vērojams «Mūzikā . . .». Citos gadījumos analoģisku efektu panāk tematisma atjaunošana ar sākotnējā materiāla brīvu intonatīvu parafrāzi vai jaunu, sintētisku tēmu ievešanu, kā tas ir, piemēram, «Koncerta ...» noslēgumā. Tieši šis princips pamatā arī «Leģendas» noslēguma — reprīzes veidojumam. Bez tam «Leģendā» šāda pieeja raksturīga visam formas veidojumam. Jaunie tematiskie graudi te ienāk ar tādu loģiku, kas fūgā tēmas caurvedumam ļauj katrreiz meklēt jaunu pretsalikumu. 
Tomēr pārspīlēt šīs kompozīcijas stila īpatnības nozīmi nevajadzētu. Pirmkārt, šāda formas procesuālās iedabas izvirzīšana priekšplānā ir aktuāla jau no Šopēna b-moll sonātes un Čaikovska Sestās simfonijas laikiem. Ap to rosās komponistu doma, un pati cīņa ar «idiotisko reprīzi» (B. Šovs) šodien diezin vai var būt komponista individualitātes rādītājs. Otrkārt, autors taču visur saglabā kompozīcijas noslēgtību, tās gredzenveida satvaru, kas arī ir reprīzes ideja. 
Ari cita raksturīga P. Plakida mūzikas iezīme — tas tematiskais piesātinājums — ir gan spilgta viņa laikmetiskās muzikālās domāšanas iezīme, bet mazāk atklāj individuālo iezīmību. So iezīmību varbūt varam meklēt vienīgi konsekvencē, ar kādu komponists izmanto visus tematiskos elementus, galu galā panākot visas faktūras pilnīgu tematisku integrāciju, kāda vērojama «Diakoniskajā čakonā» no «Koncerta», nedaudz citā pavērsienā arī «Leģendā». 
Domāju, ka komponista mūzikas savdabība jāmeklē vispirms šīs mūzikas tematismā. Vai gan citādi mēs spētu nekļūdīgi noteikt autoru gan pāris taktīm no mūzikas lugai «Cīrulīši», gan 40 sekunžu garai muzikālai vinjetei radioraidījumam, nemaz nerunājot par jebkuru lielās formas skaņdarbu fragmentu. Tieši tematisma intonatīvais slānis vistiešāk atsedz viņa individuālo rokrakstu. Protams, arī te nav iespējams izfiltrēt divas trīs plakidiskas intonācijas, jo intonatīvais veidojums cieši saaudzis ar ritmotembra specifiku, faktūras organizāciju un galu galā — visu muzikāli tēlaino domāšanu, kļūstot par šī leduskalna redzamo (dzirdamo!) desmitdaļu, ko balsta un nes visa tiešajai uztverei apslēptā pamatmasa. Taču meklējumi jāvirza tieši šajā sfērā, par centrālo orientieri izvēloties skaņkārtiski tonālā veidojuma savdabību. 
Salīdzināsim, piemēram, dažas atšķirīgas melodijas momentos, kur tās ir galvenais vai pat vienīgais faktūras elements. 

Kopīga te ir skaņurindas tonis-pustonis izmantošana, kas neatkarīgi no ritma iezīmētajiem skaņkārtiskajiem balstiem kopumā rada minora fonismu un piesaista uzmanību ar spriego, nenoturīgo tritona intonāciju. Taču tie ir ārēji rādītāji, un interesants ir tieši tas daudznozīmības moments, ko komponists ienes šo vispārzināmo un vispāratzīto elementu traktējumā. Tā, piemēram, minora krāsa daudzos gadījumos tiek daļēji neitralizēta, ievedot pretdarbīgus faktorus: ritma aktivitāti, mažora akordu kontūras v. tml. Tā tas ir Fūgā no Poēmas, tas pats vērojams «Mūzikas . ..» galvenās partijas abās tēmās un citur. Tādējādi tiek pārvarēts uztveres stereotips, kuru šāda skaņkārtiskā struktūra ieguvusi cita stila mūzikā, tādēļ arī «minora fonisms» jālieto nosacīti. Tas nav modificēts minors, bet gan patstāvīga skaņkārtiskā sistēma ar savu īpašu organizāciju, kas neriņķo ap mažora-minora tonikas mietiņu. 
Vēl lielākā mērā šāda pārvarēšana un pārvērtēšana attiecas uz tritona nenoturību, jo tritons P. Plakida mūzikā daudzos gadījumos ieguvis centrālā skaņkārtiski organizējošā elementa lomu. Sī elementa izteiksmība saistās arī ar tā dzirdes inerces radītā priekšstata pārvarēšanu, kurš izstrādājies tonāli harmoniskās domāšanas attīstībā, no baroka laikmeta sākot. Tritons tiek atbrīvots no «si contra fa diabolus es» lāsta un traktēts kā dabisks diatonikas produkts. Vēl vairāk: šī tritona emancipācija ir tiešais «atpakaļceļš» uz gluži askētisku skaņkārtisku uzbūvi — tīru septiņpakāpju diatoniku («Leģendā»),'kas vēl (un vairs!) nav pakļauta mažora-minora alternatīvai, vairās no viena stingra tonālā centra un par visām lietām — no tercu struktūras hegemonijas kā horizontālē, tā vertikālē. (Acīmredzot visi šie apstākļi nosaka arī lineārā izklāsta lielo lomu, it īpaši pēdējos no apskatītajiem darbiem.) Spilgts šo pārvērtību atspoguļojums ir, piemēram, «Koncerta» rezumējošā tēma, kuras intonatīvo seju spilgti iezīmē tritona un mazās sekundas (respektīvi, nonas) intervāli, kas dominē arī varbūt pašā reljefākajā «Leģendas» tēmā (9.b piemērs). Šie rezumējumi šobrīd jāatstāj skicējuma līmenī: pārāk īss vēl ir pagājušais laika posms nozīmīgu apkopojumu izdarīšanai, pārāk riskants — un galu galā nevajadzīgs — mēģinājums uzzīmēt līnijas, kas tikko aizsāktas. Taču savu ceļu P. Plakidis iet apzināti un ar pārliecību, tādēļ nebūtu pārspīlēts visai viņa jaunradei par moto izvirzīt O. Vācieša dzejas rindas no «Skumjās, dziesmas»: 
Tu par manu dziesmu brīnies — Man nav citas. 

1 Klotiņš A. Spēlējam kamermūziku. — «Lit. un Māksla», 1975, 20. dcc. 

1 Klotiņš A. Sešdesmito gadu otro pusi rezumējot. — «Latviešu muziķa»» [VIII]. R., 1970. 
69 “Latviešu Mūzika” nr. 13 (1978) | Tatjana Kuriševa
«SVĒTĀ MAURĪCIJA BRĪNUMDARBI» UN «IZRĀDĪŠANAS TEĀTRIS» 
Tatjana Kuriševa 
XX gadsimta teātris — teātra estētikas dažādu principu cīņas arēna. Reālistiskā sadzīves teātra uzplaukums un valdonība XIX gadsimta beigās ar tā maksimālās patiesības kultu aktieru spēles manierē un noformējuma detaļās, kas rada klātbūtnes iespaidu, dabiski izsauca sekojošu pretdarbību. «No laikmetisko skatuvju nevajadzīgās patiesības es aicinu uz antīkā teātra apzināto nosacītību,»1 izsaucās Brjusovs. Izcilais režisors reformators V. Meierholds savos teātra būtības teorētiskajos pētījumos «naturālistiskajam teātrim» pretstatīja «nosacīto teātri». Vēlāk B. Brehts šīs pašas parādības apzīmēja ar jēdzieniem «pārdzīvojuma teātris» un «izrādīšanas teātris» (izrādes, demonstrēšanas, parādīšanas teātris). Abas teātra formas eksistē paralēli, balstoties uz diametrāli pretējiem principiem: «pārdzīvojuma teātrī» darbība orientēta uz skatītāja līdzdzīvošanu, «izrādīšanas teātrī» — uz vērojumu un novērtējumu; pirmajā gadījumā — dažādu teatrāli skatuvisko elementu apvienošana, sakausēšana, otrajā — diferenciācija, atdalīšana. Pārdzīvojuma teātrī galvenais aktiera un personāža attiecībās ir klātbūtnes efekts, izrādīšanas teātrī — atsvešināšanās efekts. 
Interese par nosacītā teātra formām, kas tik vētraini izpaudās mūsu gadsimta sākumā, ir ne tik daudz supernovatorisku meklējumu pazīme kā attīstības pa spirāli kārtējais pierādījums (kaut arī šajā etapā Meierholda un daudzu citu viņam garā tuvu režisoru darbība neapšaubāmi bija novatoriska). 'Nosacītība kā princips ir paša teatrālisma dabā. Jautājums ir tikai par to, kas dominē: cenšanās pēc iespējas skatīties caur pirkstiem uz to, ka darbība, kaut arī reālistiska, tomēr risinās uz skatuves dēļiem (tas ir, jau ir nosacīta kā ikviena māksla), vai, gluži otrādi, pasvītrot šo teatrālo, baudīt atklātu spēli, spriežot par skatāmo un analizējot autora domu. No šejienes arī atsvešināšanās efekts otrajā gadījumā — «distance starp skatītāju un skatuvi, starp tiem, kas spēlē izrādi, un tiem, kas to skatās» (Brehts). Izrādīšanas teātra saknes meklējamas tālā pagātnē: no vienas puses, tās rodamas antīkajā drāmā, no otras — un šajā gadījumā tas ir īpaši svarīgi —, tautas gada tirgus uzvedumos, balagānā, itāļu masku komēdijā. Izrādīšanas teātra saikne ar komisko ir ļoti tieša: komiskā efekts vienmēr balstās uz dabiskā deformēšanu un kaut kādu neatbilstību līdz pat notiekošā, izrādāmā pilnīgam aloģismam. Neatbilstības raksturs, pakāpe, asums var novest pie dažādām komiskā formām: no humora un satīras līdz burleskai un groteskai. 
V. Meierholds pētījumos par teātri pasvītro, ka groteska ir iemīļots balagāna paņēmiens. «Groteska nav iespējams tikai zemais, zemiskais vai tikai cildenais. Groteska jauc pretmetus, apzināti veidojot pertrunu asumu. i[. .] Galvenais groteskā — mākslinieka pastāvīga cenšanās skatītāju nemitīgi aizvest no viena tikko sasniegta plāna, stāvokļa, situācijas citā, kuru skatītājs nekādi nav gaidījis.»1 Citiem vārdiem — groteska ir viens no spēcīgākajiem svešādošanas paņēmieniem. Nosacītība muzikālajā teātrī jau no tā pamatiem ir daudz augstāka nekā dramatiskajā. Tā izpaužas kaut vai tajā apstāklī, ka aktieri nevis runā, bet dzied vai dejo, ka skan mūzika. Taču tas nenozīmē, ka arī opera evolūcijas gaitā nav periodiski tiekusies sasniegt ticamības ilūziju, kas piemīt pārdzīvojuma teātrim. Pietiek atcerēties šīs tendences virsotni — vērismu. 
Pārstāvēdama muzikālo teātri, opera nevarēja netikt ierauta divu divdesmitā gadsimta teātra virzienu cīņas gultnē, un tajā pašā laikā, būdama muzikāls teātris, tas ir, sakarā ar savu aprioro nosacītību, tā nevarēja nerisināt šīs problēmas īpašā pavērsienā. Pagrieziens uz izrādīšanas teātra (vai «episkā teātra» — arī pēc Brehta) principu pusi saistīts ar veselā sašķelšanu darbībā un komentārā (Stravinska «Ķēniņš Edips», K-' Orfa «Bernaueriete» u. c), ar muzikālā teātra tuvināšanu tautas ierašu vai rituālu uzvedumam, ar spēles elementa pastiprināšanu (Stravinska «Kaziņas» vai arī «Zaldāta stāsts» — spēlējama, lasāma un dejojama izrāde). īpašu nozīmi- kā spēcīgi svešādošanas līdzekļi iegūst stilizācijas un parodijas paņēmieni. Stilizācijas piederība teatrālo līdzekļu sistēmai nav apšaubāma. Stilizācija ir tieši spēle, ne pats domas izklāsts, bet šī izklāsta parādīšana citā valodā ar iespēju novērot un novērtēt šādu izteiksmes manieri it kā no malas. Neskarot tieši mūziku, bet analizējot stilizācijas parādību teātrī, V. Meierholds no savas pozīcijas apgalvo: «Ar stilizāciju es saprotu ne jau dotā laikmeta vai dotās parādības stila precīzu atveidojumu, kādu to dod fotogrāfs. [..] Ar jēdzienu stilizācija, manuprāt, nesaraujami saistīta nosacītības, vispārinājuma, simbola ideja.»1 Tiešām, lai cik nejūtams arī nebūtu autors, viņa personiskā intonācija vienmēr ir klāt to stilizējamā materiāla pušu atlasē, pasniegšanā, izcelšanā, kuras ir vissvarīgākās galvenās idejas izpratnei. Autors, komponists, šādā darbā zināmā mērā ir arī režisora lomā. 
Parodija kā spēles elements arī ieņem ievērojamu vietu XX gadsimta muzikālajā teātrī. A. Gozenpuds rakstā «Piezīmes par Rietumeiropas XX gadsimta operas reālo un šķietamo krīzi» min dažādu parodisku iestarpinājumu piemērus, starp citu, arī no Vāgnera. «P. Hindemita agrīnajā burleskajā operā (pasvītrojums mans — T. X.) «Nuš-Nuši», kas sacerēta marionešu teātrim, Birmas imperators, pārmetot savam mīlulim, ka tas it kā nolaupījis no harēma četras brīnišķīgas sievietes, skumji izsaucas: «Kur uzticība, kuru tu esi nodevis? Kur gods?» — citējot pazīstamo karaļa Marka uzrunu Tristanam, kurš nolaupījis Izoldes mīlu. Tālāk seko citāts no Vāgnera mūzikas drāmas 2. cēliena. Vai arī (runa ir par B. Britena «Albertu Heringu» — sacerējumu ar spēcīgi izteiktu komiskas spēles noslieci): «Savas tikumības dēļ par maija karali izvēlētais Herings ceļ pie lūpām limonādes glāzi, nenojaušot, ka jokdari apmainījuši limonādi ar rumu. Šajā momentā orķestrī skan Tristana izdzertā mīlas dzēriena tēma,»2 Stravinska opera «Uzdzīvotāja karjera» jau apvieno abas tendences: ieturēta XVIII gadsimta semi-seria stilā, tā ir «ne tikai stilizācija, bet arī sarkastiski parodiska vecās romantiskās operas parafrāze»3. Tomēr, šķiet, visspēcīgāk un konsekventāk izrādīšanas teātra principi izpaužas Prokofjeva operā «Mīla uz trim apelsīniem». Seit ir gan delartiskās komēdijas tradīcijas, gan parodiskums, kas vērsts pret novecojušām operas tradīcijām un štampiem. Ne velti šīm žanriskajām saiknēm veltīts speciāls pētījums.4 «Svētā Maurīcija brīnumdarbi» ir Marģera Zariņa vienpersoniskas daiļrades auglis. Komponistam pieder gan sižets, gan librets, gan mūzika. Vēl vairāk — savā partitūrā autors lielā mērā darbojas arī kā režisors, kas iecerējis spēles situācijas, mizanscēnas, gan arī kā mākslinieks, kas skaidri iezīmējis darbības vietu — ostu, ielas un laukumus ar senās Rīgas viņam dārgo eku siluetiem. Vizuālais iecerē ir primārs. Ķeroties pie šī darba, Zariņš vispirms ieraudzīja iedomātās pagātnes tālās ainavas, pēc tam apguva to priekšstatu kā izrādes daļu un tikai tad nonāca pie skanējuma. «ledomātās» nav pārteikšanās. Kaut arī sacerējuma pamata ir konkrēts vēsturisks laikmets, tomēr autora fantāzija tajā neapstrīdami dominē. Darbojoties teātrī, Zariņš vienmēr ir centies ņemt aktīvu dalību darbā pie libreta. Viņš, vairākkārt — arī presē — izteicies par patstāvīga, paša komponista veidota risinājuma nepieciešamību, pats izstrādājis libretu «Nabagu operai» pēc 2. Grīvas noveles «Zilās mošejas ēnā». Un tomēr «Maurīcijā» ir kvalitatīvi cits līmenis, komponists šeit uzstājas jaunā — dramaturga lomā, radot patstāvīgu sižetu skatuves darbam. Zariņš šajā sacerējumā centies maksimāli realizēt savus teātra principus un uzska tu s, pie tam izmantojot viņam pašam īpaši dārgu sižetisko materiālu. Atceroties sākotnējo meklējumu posmu, viņš raksta: «..ikvienam no mums jau zemapziņā ir nogulusies kāda potenciāla ideja, kas tirda un nedod mieru. [. .] Man tā bija — vecā Rīga! Kas gan nemīl savu pilsētu, kam tā neliekas visskaistākā? Beidzot esmu «uzsēdies uz tēmas» ... Esmu uzsēdies kā uz Pegaza, turu to pie krēpēm ciet ar abām rokām. Esmu tēmu iemīļojis un kļuvis tik greizsirdīgs, ka par šo ideju nevienam nestāstu (ka nenočiepj!).»' 
Autoru saistījusi interesanta, ārējiem notikumiem bagāta Rīgas vēstures lappuse, kad XVI gadsimta pirmajā pusē reformācijas kustības virsotnē pilsētu satricināja antiklerikāli nemieri. Sājos būtībā demokrātiskajos nemieros ņem dalību arī pilsētnieku zemākās kārtas, to skaitā īpaši karstasinīgie melngalvji. Zariņš pētīja arhīvu materiālus, atklājot sev aizraujošu pasauli. Taču viņa pievēršanās vēsturei bija saistīta arī ar īpašiem mērķiem. Gan reālie sabiedriskie notikumi, gan melngalvji un viņu patrons Sv. Maurīcijs, kura attēls melngalvju ģerbonī saglabājies mēbeļu kokgriezumos un tā laika gleznās, gan citas laikmeta vizuālās pazīmes — tas viss saistīja komponistu pirmām kārtām kā skatuviski efektīva uzveduma iespējamais ilustratīvais fons. Par galveno balstu bija jākļūst darbībai, dinamiskam teatrālam sižetam, kurš bija jāveido patstāvīgi. «Sāku rakstīt sadomātas lietas par pazīstamiem un tuviem cilvēkiem, kas dzīvoja Rīgā 1524. gadā, tad, kad notika reformācijas kautiņi. Izšķīros par komisku operu-baletu, jo dramatisma šajos kautiņos, ar šodienas acīm skatoties, bija mazāk nekā vodeviliskuma.»1 Vēsturiskais materiāls, kuru skāris autors, bez šaubām, pieļāva arī citu risinājumu. Tā laika Rīgas sabiedriskās dzīves sarežģītās peripetijas, dažādu sociālu un nacionālu spēku sadursmes, kas izvirzītas darba uzmanības centrā, varēja virzīt komponistu arī pa nopietnas vēsturiskas operas ceļu. Pavērsiens uz komēdiju ir pirmām kārtām komponista personisko noslieču izpausme. Kā raksta autors, viņš īpaši vēlējies tuvināt tālo pagātni, atdzīvināt to ar sadzīves situāciju humoru, neiedziļināties pretrunās vai, gluži otrādi, idealizēt pagātni, paceļot to uz muzejiska pjedestāla, bet gan pasvītrot tajā dabisko, dzīvo. Galu galā humoristisku ievirzi veicināja arī arhīvos uzietā jocīgā epizode, kas saistīta ar izbēguša mūka un dumpinieka (tipiska renesanses figūra!), vēlāk redzama Rīgas dzejnieka Burkarda Valda personību, kurš starp citu rakstījis pamfletus par Romas pāvestu. Šis «pārbēdzējs un šķelmis», kā Zariņš citē Rīgas rātes protokolus, bija sodīts ar desmit dālderiem par sudrabkaļa atraitnes, kuras tīklos nabaga dzejnieks iekritis, apvainošanu: jaunās dzīves mūžīgo strīdu nomocīts, viņš uzrakstījis pamfletu par «sievu, kas dzer alu spaiņiem». Šie notikumi, kurus komponists atstāsta minētajā rakstā, nav guvuši tiešu atveidojumu izrādē, taču to naivais komisms, kas izgaismo citas laikmeta šķautnes, bez šaubām, kalpojis par tēlainu atslēgu sacerējuma galvenajai intrigai, bet notikumu vaininieks — par prototipu vienam no galvenajām personām. Tomēr nenoliedzami, ka komiskā risinājuma galvenais faktors ir bijušas autora teatrālās idejas, viņa slieksme uz spēles elementu, uz izrādīšanas teātra estētiku. 
Sacerējuma sižets ir diezgan samezglots un neizceļas ar skaidru loģisko virzību. Grūti formulēt arī galveno domu, pamatideju. Operas pirmajā daļā (I un II cēliens) uzmanības centrā ir mīlestības trijstūris (Annemarija — Jorēns — Bille), otrajā — svētbilžu nemieri un mūka Famulusa «pārdzimšana» ar kulminatīvo parodisko skatu paradīzē, tas ir, antiklerikāli motīvi. Arī no galveno varoņu personiskās līnijas viedokļa librets — ar visām mīlas peripetiju dullībām — varētu likties' tipiski operisks (sliktākajā nozīmē), ja vien sacerējumā nebūtu . . . autora intonācijas. Notiekošais pasniegts pasvītrotā groteskā, krāsas sabiezinātas, personāža attiecības pārspīlētas — tas viss rada jautras izrādes sulīgi pasniegtu epizožu kaskādi. Teatralitāte, spēle, izklaidējošais, «skatāmais» moments izvirzīti priekšplānā, būtiski iespaidojot sižetu un pakļaujot sev citus mākslinieciska vesela komponentus. Tāda bijusi autora pamatiecere, un tādu viņš to realizējis. 
Šāda pieeja muzikāli skatuviskas izrādes traktējumam,- dabiski, izsauc dažādas asociācijas un pirmām kārtām — ar bufa teātra estētiku. Sacerējuma koptonis apzināti virzīts uz dinamiskas komiskas izrādes veidošanu, kurā vienlīdz svarīga gan mūzika, gan teksts, gan skatuviskās kustības plastiskums, pat sava veida horeogrāfiskums. Pats Zariņš, atbildot uz jautājumu par iespējamo ietekmju avotiem, nosauca Ofenbahu — šo franču mākslinieku, spožo operetes-parodijas meistaru, kurš spēja mūziku un deju savienot ar asu satīru, polemisku joku, kas pasniegti spilgtā teatrālā formā. Dažkārt «Maurīcija» mūzikā lidinās arī Rosīni gars (I cēliena dejiskais fināls). 
Efektīgu skatuvisku paņēmienu meklējumi vadījuši komponistu uz teatrālo līdzekļu diapazona paplašināšanu, žanrisku daudzslāņainību, kas sniedzas līdz pat, kā liktos, neiedomājamam sajaukumam. Sākotnēji autors «Maurīciju» bija iecerējis kā baletu. Tad strādāja pie operas. Vēlāk radās sintēzes ideja. Vēl vairāk — operas un baleta tradicionālie vaibsti, kas dīvaini savijušies sacerējumā, vēl papildināti ar citām žanriskām pazīmēm, kas nāk no operetes un pat kabareja. Šādā paradoksālā pretrunā slēpjas arī neapšaubāms groteskas elements (atgādināsim: «groteska jauc pretmetus, apzināti veidojot pretrunu asumu»). 
Gan opera, gan balets kā teātra žanri balstās katrs uz saviem nosacītības likumiem. Noskaņojušies uz attiecīgu uztveri, mēs praktiski nejūtam šo nosacītību. Operas (izteikšanās dziedot) vai baleta (atveidošana plastikā) vienoto nosacītības modušu netraucē klasiskajā operā tradicionālā baleta ainu ievešana vai vokālā elementa izmantošana baleta partitūrā. Pirmajā gadījumā dažādās motivētās dejas (kā, piemēram, poļu balle «Ivanā Susaņinā» vai tautas skati «Baņutā») kļūst par reālistisku vizuālu detaļu, kas konkretizē darbības vietu un laiku, papildinot dekorācijas un kostīmus (runa ir par to skatuvisko funkciju, neskarot šo epizožu muzikāli dramaturģisko slodzi). Otrajā gadījumā balss skanējums izmantots kā partitūras tembrāla papildkrāsa (kaut arī tā var būt ļoti nozīmīga pēc savas tēlainās slodzes). 
Gluži kas cits vērojams M. Zariņa žanra ziņa polifoniskajā opera-baleta «Sv. Maurīcija brīnumdarbi». 
Skaņdarbs tverams it kā vairākās dimensijās, skatītājam jābūt ļoti elastīgam, viņam jābūt it kā teātra poliglotam, kas vairākkārt pārslēdzas uz dažādām nosacītības valodām. Sis daudzslāņu veidojums, dabiski, ievērojami samazina iespēju notiekošo uztvert nopietni, rada svešādošanas efektu. 
Zariņa sacerējuma divplānu risinājums ieprogrammēts jau galveno personu ansamblī. Jauno pāris — baleta mākslinieki: viņa, pēc autora vārdiem, «kaprīzais tēls», viņš — «liriskais» (pats tipāža formulēšanas fakts arī pasvītro spēles momentu iecerē). Annemarija un Famuluss — dziedātāji, kas traktēti raksturplāksnē. Pamatkvartetu papildina četri dejotāji — uz bagātās atraitnes roku pretendējošie maiznieks, mucinieks, miesniekmeistars un brandmeistars, pie tam ar preciniekiem saistītā mūzika paredz tikai un vienīgi grotesku risinājumu. Pārējais mūzikas materiāls — gan vokālais, gan dejiski orķestrālais, kas savīts vienā attīstības mezglā, — rada žanriski daudzkrāsainu fonu, kurā noteicošais tomēr, šķiet, ir operas elements. Pakļaujoties libreta gribai, galvenās personas bieži tiekas «vienā līmenī», pie tam runājot dažādas skatuves valodas. No šī sarežģījuma komponists arī iegūst savu teatrālu efektu, izceļot situācijas dalībnieku lielāku vai mazāku kopību, saskarsmi. Dažos gadījumos kāds drusku «atdod pozīcijas», kā, piemēram, pirmajā Billes un Famulusa skatā, kur meitene vārdiski atbild uz jautājumiem, iesaistās dialogā (kas pats par sevi jau ir pietiekoši komiski). Citos turpretī pasvītrots kontrasts, ko veido, piemēram, saimnieces runīgums, pat pļāpīgums un Jorēna atturīgums vai Billes mēmais izmisums un Famulusa, kurš ved meiteni uz klosteri, dievam tīkamās deklarācijas — svētajam tēvam nav nekā kopēja ar viņu, un viņš nevēlas meiteni uzklausīt. Šādos momentos tiek panākta nepieciešamā sajūta, ka starp darbības personām ir nepārejama siena, ka saprašanās nav iespējama. Dziedošajam personāžam savukārt jāprot izteikties «kustību valodā» — mūzika un sižets nosaka daudzu epizožu plastisku risinājumu (kas, starp citu, kļuva par interesantu uzveduma īpatnību). Dabiski rodas jautājums: ko tad «Maurīcijam» devusi šāda sintēze un konkrēti — baleta kā līdztiesīga žanriskā slāņa ievešana? 
Pirmkārt, galveno pāru «valodu» nepārprotamu atdalīšanu. Baletam kā žanram piemīt vairāk nosacītības un tēlainas vispārinātības nekā operai ar tās vārda konkrētību, jo baletā galvenā izteiksmes sfēra ir mūzika. No šejienes arī — dotajā gadījumā — liriskās mīlas līnijas risinājums «augstākā», cildenākā, tīri muzikālā (bet uzvedumā — arī plastiskā) izteiksmē. Otrkārt, sintēze pastiprinājusi spēles momentu, kas tās pašas nosacītības dēļ ļauj vispilnīgāk realizēt iecerēto grotesku. Sajā sakarā atkal nepieciešams atcerēties Meierholda izteikumu: «Groteska tiecas pakļaut psiholoģismu dekoratīvajam uzdevumam. Lūk, kāpēc jebkurā teātrī, kur valdīja groteska, tik nozīmīga bija plašā nozīmē saprasta dekoratīvā puse (japāņu teātris). Dekoratīvi bija ne tikai vide, skatuves un paša teātra arhitektūra, dekoratīva bija aktieru mīmika, plastika, žesti un pozas; tie bija izteiksmīgi caur dekoratīvismu. Lūk, kādēļ groteskas paņēmienos slēpts dejas elements: tikai ar dejas palīdzību iespējams grotesko ieceri pakļaut dekoratīvajam uzdevumam»1 (pasvītrojums mans — T. Ķ.). Nav nejaušība, ka uzveduma veidojumā bufa elements saistīts pirmām kārtām ar deju un pantomīmas epizodēm. Citiem vārdiem sakot, baleta žanriskais slānis atbilst izrādīšanas teātra estētikai, bet žanru jaukšana to visu pastiprina. Ja «Maurīcija» skatuviskā realizācija paredz «muzikālu kustību», tad mūzika savukārt nemitīgi uzstājas kā svarīgs spēles komponents. Par atslēgu šādam risinājumam komponists izvēlas muzikālu grotesku. Pamatojot savu estētisko pozīciju, Zariņš pasvītro groteskas izpratni kā ideju, attiecību, raksturu pasniegšanu hipertrofētā formā. Tas izsauc maksimālu kontrastu saasinājumu, pārspīlējumus un uzspēli ikvienas noskaņas veidošanā; sentimentālais un vulgārais, svētums un kareivīgums, mīlas trauksme, prieks, bailes, sašutums — viss izpaužas galējās, nedabiskās formās. Tādēļ reālā robežas visu laiku tiek deformētas, nekas nedrīkst tikt pieņemts vai nepieņemts nopietni. «Maurīcija» mūzikā groteska izpaužas arī, pasniedzot pazīstamo negaidītā aspektā un kombinācijās. Komponists rotaļājas ar stiliem, pārspīlē, kariķē tradicionālos mūzikas paņēmienus — pazīstamas ritma un melodikas formulas, orķestra tembru savienojumus (tas ir, it kā ķeras pie «karojošas banalitātes»), paradoksāli jauc dažādu stilu vaibstus, dažkārt parodizē operas un baleta štampus līdz pat jēdzieniski pārveidotu citātu ievešanai. Sacerējums ir stilistiski tik daudzslāņains, ka Zariņa individualitāti pauž materiāls, uz kāda viņš balstās un vēl vairāk tas, kā viņš ar to apietas. Sāda polistilistiska pieeja, kas ārkārtīgi raksturīga komponista pēdējās desmitgades jaunradei, īpaši atbilst «Maurīcijā» izvirzītajam uzdevumam — radīt grotesku muzikāli teatrālu partitūru. Liekas pat, ka ne tik daudz sižets diktējis noteiktu mūzikas raksturu, cik teatrālā iecere — muzikāla izrāde groteskā stilā — veidojusi atbilstošu sižetu. Šis process ir bijis sintētisks. Tomēr viena stilistiskā līnija sacerējumā ir dominējošā. To varētu apzīmēt par neoklasicistisko. Operas materiāla ievērojama daļa balstīta aizgājušo laikmetu mūzikas stilizācijā; pirmām kārtām te jāmin baroks (gan raksturīgas tematisma intonatīvās pazīmes — melodiskie pavērsieni kadencēs, slēptā polifonija, tipiskā melismatika, gan faktūras paņēmieni), ir arī renesanses elementi. 
Stilizācija un pagātnes mūzikas tēli izmantoti kā teatralitātes papildu līdzeklis. Tajā pašā laikā sacerējuma neoklasiskie vaibsti tuvina to komponista sešdesmito gadu daiļrades galvenajai stilistiskajai ievirzei, pirmām kārtām sasaucoties ar «Partitu baroka stilā». Atgādināsim, ka darbs pie «Maurīcija» norisēja gandrīz paralēli un dabiski, ka abi sacerējumi guvuši ierosmes vienā tēlaini stiliskā avotā. Vēl vairāk — «Partitas» panākumi un iespējas, kuras tā parādīja autoram, jādomā, bija viens no būtiskiem faktoriem, kas aktivizēja darbu pie «Maurīcija», — opera ar viduslaiku sižetu atvēra Zariņam ceļu uz iecerēto motivēto stilizāciju. 
Doma par «Partitu» saskarē ar «Maurīcija» mūziku rodas ne vienreiz vien — daudzas Annemarijas kantilēnās epizodes tuvas minētajam vokālajam ciklam, bet viena ārija no 3. cēliena ar intonatīvo veidojumu un variāciju tipa attīstību_rāda tiešas saites ar «Partitas» pirmo daļu, kas savukārt attīsta Ādama dc la Hala melodiju (abi sacerējumi, starp citu, iecerēti vienai konkrētai dziedātājai). 
Vēl lielāku interesi izraisa skaņdarba saikne ar tiešajiem tā laikmeta mūzikas avotiem. Strādājot arhīvos, komponists atradis dažus XVI gadsimta mūzikas materiālus un vēlāk izmantojis tos operā. Tā, piemēram, muzikāla simbola nozīmē komponists izmanto «torņa mūziku», kas regulāri skanējusi no pilsētas mūriem. Tīrā veidā šī tēma kā savdabīgs epigrāfs pirmoreiz parādās jau operas ievada sākumā. 
«Dokumentālais» mūzikas materiāls netiek uztverts kā muzeja detaļa, svešķermenis, jo sacerējumā valda stilizācija. Taču ne tikai tāpēc. «Torņa mūzikas» tēmu autors izmanto arī kā būvmateriālu. Tieši no tās izaug «Maurīcija» mūzikai raksturīgie kvartu paralēlismi, trihordu frāzes, kvartu-sekundu saskaņas. Tās caurvij visdažādākā rakstura tematismu — no pasvītroti arhaiska, stilizēta līdz liriski romantiskajam, veicinot sacerējuma intonatīvo vienību. Par stilistiskās sintēzes piemēru var kalpot jauno varoņu «dzimstošās mīlas» tēma: no «arhaiskā tematiskā slāņa» ņemtie kvartu paralēlismi kā papilddetaļa ievīti liriska pārdomu valša mūzikā, tas ir, epizodē, kas žanra ziņā piederīga drīzāk romantiskajam stilam. 
Starp citu, šī tēma ir viena no pašām poētiskākajām sacerējumā (pēc grandiozas batālijas ar mājai uzbrukušajiem apvainotajiem preciniekiem Bille un Jorēns negaidīti paliek divatā un it kā pirmoreiz ierauga viens otru). Groteska šeit atkāpjas — jauno varoņu topošās jūtas autors atklāj bez pārspīlēta sentimenta, ar gaišu, sirsnīgu lirismu radot kontrastu visas izrādes efektīgajam, spilgtajam pamattonim. Šādam žanriskam novirzienam ir savs izteiksmības efekts: neliela pārslēgšanās klausītāja līdzdzīvošanas sfērā spilgtāk izgaismo dominējošo spēles elementu. Interesanti, ka tāda pati aina vērojama Prokofjeva «Mīlā uz trim apelsīniem» — operā, ar kuru apskatāmajam sacerējumam ir daudz kopēja. Tur, pēc Asafjeva vārdiem, «nav vietas nekam tādam, ko nevarētu apsmiet, atskaitot uzliesmojošo mīlu, ko mūzika zīmē patiesi un aizkustinoši». Norādītais mūzikas fragments balstīts uz romantiskās mūzikas tradīcijām. Šādu iespaidu veicina gan homofonā faktūra ar melodiskās balss izcelšanu — sava veida «dziesma bez vārdiem» —, gan vieglā valšveidība, gan pat zināms harmonijas saasinājums, piepiparojums — neatrisinātie septakordi un aiztures. Romantiskais te atbilst liriskajam, bet, piemēram, Jorēna sagaidīšanu komponists zīmē spilgti izteiktās romantiski ekspresionistiskās krāsās, kurām jāvirza klausītāja uzmanība uz «tvīksmes un neprātīgu kaislību valodu». Par galveno līdzekli šeit, kā tam arī jābūt, kļūst harmonija, neatrisināto astoņskaņu akordu tiešais, klajais disonantums, kaislīgā aicinājuma spriegā pamazinātās kvartas intonācija, sastingums uz viena krāšņa skaņu kompleksa. Sāda veida piemērus var turpināt; spēles situācija bez citiem līdzekļiem diktē komponistam arī tipiskas stila valodas izvēli, kas no savas puses rada negaidītus, dažkārt paradoksālus polistilistiskus savienojumus. 
Taču vislielākā nozīme «Maurīcija» muzikālās specifikas izpratnei ir īpaša veida polistilistikai, kas arī pirmoreiz izmantota «Partitā» un pēc tam daudzos sekojošajos Zariņa darbos. «Partitas» otrajā un īpaši sestajā daļā («Pavanā») komponists ieved otru stilistisku plānu — džeza stilistiku (ritms, kā arī džeza rifam tuvie iezīmīgie basa gājieni), kas it kā pēc burvju mājiena pārmaina redzes leņķi, piešķirot gan finālam, gan visam ciklam negaidītu ironijas uzslāņojumu, mūsu laikabiedra spēlītes «ar tālo zelta pagātni» smalku vilcienu. Tieši šis polistilistiskais apvienojums (vieglā žanra elementu adaptācija nopietnā stilā) pāriet no «Partitas» uz «Sv. Maurīcija brīnumdarbiem» kā viens no teatralitātes, spēles svarīgākajiem paņēmieniem ar to starpību, ka dotajā kontekstā tā vairs nav ironija, bet spilgti izteikta groteska. Pirmā epizode šādā garā radīta jau pašā operas-baleta sākumā, kad Famuluss, stājoties pie pedagoģiskajiem pienākumiem, sāk mācīt Billei dejas. Dziedājums ar latīņu tekstu veidots stingrā «dievbijīgā» manierē, pavadījums — mūsdienu vieglās mūzikas garā. 
Līdzīga sintēze operā vērojama ne vienreiz vien. Epizodē, kur Jorēns pavedina Famulusu (pēc mūzikas tā tuva «Pavanai» no «Partitas»), kaujas skatā ar preciniekiem un pat lēnajā, polifoniskajā riturnelī — ievadā otrajam cēlienam, kur stīgu skanējumu papildina džeza sitaminstrumentu mūziķis ar slotiņu. 
Taču vietumis autors iet vēl tālāk: vieglā žanra elementi parādās arī tīrā veidā kā žanra citējums, kontrastējot ar nopietno stilu ne tikai vienlaikus, bet arī secībā. Tā ainā, kur burve gatavo mīlas dzērienu, pikantas velnenes dejo rumbu kontrastā nesen izskanējušajam nakts mesas kor-ālim «Svētā jaunava . . .», bet paradīzes skatā saulaini gaišais polifoniskais (itin reliģiozais!) koris «Aleluja» pāriet aizrautīgā eņģeļu kankānā. Sādu pavērsienu paradoksalitāte arī jāattiecina uz tīras goreskas sfēru. Sajā sakarā interesants vēl viens novērojums. Analizējot groteskas paņēmienus spāņu dramaturģijā, Meierholds raksta: «Tirso dc Molina varoņa monologu, kas tikko noskaņojis klausītāju — kā cildenas katoļu baznīcas ērģeļu skaņas — uz svinīgu toni, nomaina ar gracioso (spāņu teātra komisks personāžs — T. Ķ.) monologu, kurš smieklīgām izdarībām momentā notrauc no skatītāja sejas tikumīgo smaidu, liekot tam smieties viduslaiku barbara rupjajiem smiekliem.»1 Analoģija ar analizējamo M. Zariņa darbu šajā gadījumā ir spēcīga. 
Pateicoties mūzikai, šādu pavērsienu brīžos spēkā stājas nosacītās darbības papildu moduši: tā ir ne tikai rotaļa «spēlēsim pagātni!» (jo mēs taču visu laiku sevi izjūtam tagadnē), bet arī no sižeta viedokļa rotaļa svētajos un raganās, paradīzē un ellē (tajā laikā, kad patiesībā mūsu priekšā asa antiklerikāla ievirze), kā arī no žanra viedokļa rotaļa nopietnā operas un baleta teātrī (faktiski groteska — grūti nosakāms uzvedums, 1 •cas reizēm ir operete, reizēm kabarejs . . .). 
«Nopietnā teātra» diskreditēšana notiek ne tikai ar minētajiem vieglā žanra iespraudumiem, bet arī ar citiem paņēmieniem — kā teksta, tā žanra un pat «nopietnās» mūzikas parodisku citātu izmantošanas ceļā, kuri, dabiski, pasniegti pēc noskaņas gluži citā kontekstā. Libretā, piemēram, Famulusa pirmā frāze, ierodoties paradīzē, ir «Es tevi sveicu, svētā vieta!» (no S. Guno Fausta kavatīnes), vai līdzīgi pakurlās svētās Cecīlijas jautājumi, kura sarosās, redzot ierodamies paradīzē kādu «jauniņo»: «Tu varbūt Tanheizers? .. . Vai bruņinieks Loengrīns? .. .» 
Mūzikā šādu citātu lomā visas kaislības pārņemtā Famulusa lamentācijas trešajā cēlienā: «Ak, Marija! Annemarija!» utt. — sava veida žanra citāti no cildenas kulta vai tai tuvas mūzikas. Par muzikālas parodijas elementiem var runāt Famulusa mīlas himnā, kas skaidri sasaucas ar populāras neapolitāņu dziesmiņas intonācijām un tonizējošo punktēto ritmu. 
Deju, kuru Famuluss izpilda, atsaucoties uz paradīzes iemītnieku lūgumu demonstrēt mirstošo gulbi, pavada slavenā «Pizzicato» šaržēts variants no Delība baleta «Silvija». 
Taču negatīvās pozīcijas kareivīgums attiecībā pret tradicionālo muzikālo teātri arī izrādās šķietams. Kā daudz kas cits, arī šī pozīcija ir spēles elements. Sacerējums gluži nopietni noslēdzas ar priecīgu kori, kurā piedalās arī varoņi solisti. Šajā korī atbilstoši renesanses garam slavēta mīla un dzīves baudas. Mūzikas ziņā tas ir neoklasicistisks, gaišs un dzidrs, bet bez groteskas. 
Aplūkojot sacerējumu kā veselumu, dabiski rodas jautājums, vai izvēlētais stils balstīts patstāvīgā mūzikas dramaturģijā. Kopumā atbilde jādod negatīva, pie tam neuztverot šādu atbildi kā pārmetumu — tāda ir autora izvēlētā žanriskā tipa specifika. Komponists praktiski neizmanto individuālos raksturojumus. Izņēmums ir abu galveno personu vadtēmas. Billi raksturo viegla, skercoza tēma-melodija. Asi lēcieni, sākuma tiešais uzskrējiens, kaprīzā ritmika rada pastūrainas un nebēdnīgas meitenes tēlu (Bille, meitene, pēc asociācijas ar Džuljetu, meiteni). 
Jorēnu raksturo viņa pirmās variācijas mūzika. Tā risināta arhaiskas, kareivīgas himnas raksturā (pirmo niansi veido miksolīdiskas skaņkārtas un harmonisko pavērsienu kolorīts, otro — apgriezti punktētā ritma atsperīgums, kura asums pasvītrots ar aizturēm). 
Billes tēma intonatīvi tuvos variantos, pavadot varones parādīšanos uz skatuves, parādās daudzkārt — līdz pat pēdējai ainai, taču tā netiek pārtverta jaunā tēla kvalitātē. Ar Jorēna tēmu ir līdzīgi, taču tā pavisam skan tikai trīs reizes. Gan vienā, gan otrā gadījumā mūzika atklāj personas rakstura ārējās īpašības, tas ir, ilustrē. Un ļoti precīzi. Ja komponistu izvēlētā žanra dēļ mazāk interesē varoņu iekšējā pasaule (tie taču drīzāk ir tipāžs), tad, gluži otrādi, skatuvisko situāciju apgaismošana iegūst īpaši svarīgu nozīmi. Skatuves vai ekrāna izjūta — viena no Zariņa dotumu svarīgākajām īpašībām — šeit izpaužas pilnā mērā. Te ir gan atsevišķu personu skicējumi, gan sadursmes, gan notiekošā raksturs, gan darbības polifonija. Pēdējo gribētos īpaši pasvītrot, jo visās Zariņa operās šāds muzikālās dramaturģijas paņēmiens ar labiem panākumiem izmantots pašos spraigākajos attīstibas momentos. «Maurīcija» kā piemēru var minēt Famulusa skatu pirms viņa apreibuma ar mīlas dzērienu. Mūzikā apvienoti trīs plāni — autora skatījums un divi tieši ar darbību saistīti, bet savstarpēji kontrastējoši slāņi. Pirmais — orķestra plāns: klusa un jauka «ārija» baroka stilā. No jēdzieniskās lomas viedokļa tajā tverts gan laika objektīvais ritums, gan viduslaiku pilsētas nakts miera pievilcība. Otrais — no klostera mūriem atskanošais korālis, nakts dievkalpojuma pēdējās klusās atskaņas. Trešais — Famulusa rečitatīvs; viņš pamodies un sadrūvis par to, ka nīkst te uz ielas un «rīkle izkaltusi un vīna nav» . .. 
Tāda tipa polifonija — tīrs teātra paņēmiens, kas balstās secīgu kontrastu papildināšanā ar vienlaicīgu kontrastu. Tas ir šī pēc numuru principa veidotā sacerējuma galvenais paņēmiens. Tādējādi no diviem svarīgākajiem muzikālās dramaturģijas komponentiem — loģiski virzītas caurviju attīstības un kontrasta — komponists izmanto tikai otro. Pirmā trūkumu kompensē, no vienas puses, skatuviskās darbības intensitāte, no otras, plaši izmantotās kontrastējošu mūzikas epizožu intonatīvi stilistiskās saites, jo šo epizožu tematisms ņemts no viena avota, par to jau tika runāts. 
No teiktā redzams, ka, neskatoties uz visu mūzikas materiāla krāsu daudzveidību, komponista meistarību un izdomu, mākslinieciskā kopuma elementu attiecībās mūzikai ir pakļauta loma. Prioritāte šeit skatuvei, skatuviskuma likumiem. Fantāzija un ideju bagātība M. Zariņa darbā pie «Maurīcija» (to skaitā M. Zariņa komponista darbā) pirmām kārtām ir režisora fantāzija. Gan mūzikas materiāla raksturs, gan — pats galvenais — tā montāžas principi paredzēti līdzdalībai kompleksā mākslinieciskā iedarbībā. 
Kā redzams, komponista iecere un tās realizācija vedusi uz tāda sacerējuma veidošanu, kura pamatā ir izrādīšanas teātra principi ar savādošanas līdzekļu daudzpakāpju sistēmu: stilizācija un paradoksāli stilistiski uzslāņojumi mūzikā; žanriska pārslēgšanās — opera, balets, muzikhols; groteska kā galvenā tēlainības tonalitāte utt. M. Zariņš neslēpj simpātijas pret šādu virzienu, atklāti izsakoties: 
«Nosacītības skaistums atplaukst tikai tur, kur tas nāk ar naivu spēles prieku, ar uzsvērtu teatralitāti. Tad mēs pieņemam visu, jūtam, ka tā ir aizraujoša spēle, nevis nevarīga dzīves materiāla atdarināšana.»1 
Tāda pozīcija nav atsevišķs gadījums, kas saistīts tikai ar apskatāmo sacerējumu. To varētu paredzēt arī līdz šī darba analīzei, vadoties tikai no komponista sliecības uz spēli arī darbos, kas nav domāti skatuvei. M. Zariņam īpaši imponē stilizācija, imitācija, parodija, dažādu plānu jaukšana, visu pakļaujot noteiktai idejai. Šajā sarežģītajā sakausējumā, ko veidojusi komponistarežisora individualitāte, rodas jauna kvalitāte. Tieši operas novadā gandrīz visos darbos (atskaitot varbūt «Uz jauno krastu») komponists cenšas pastiprināt tās sižeta detaļas, kuras var dot spēles elementu, — līdz pat izvēlētā sižeta pamata zināmam pārjēgumam. Tieši tas ir noticis, piemēram, «Zaļajās dzirnavās». Izvēlējies J. Janševska reālistisko romānu «Dzimtene», kas apraksta XIX gs. beigu notikumus latviešu zemnieku vidē, komponists izmainījis dabiski paredzamo žanrisko rakursu vai precīzāk — ienesis tajā zināmu divplānību. No vienas puses, operā daudz kolorītu, reālistisku sadzīves skicējumu (īpaši masu skatos), no otras, kopumā autors to traktē kā jautru uzvedumu ar sižetu no tautas dzīves, uzvedumu ar sarežģītu intrigu, ar «gaišziliem varoņiem» un ļaundariem, briesmīgiem noziegumiem un laimīgu atbrīvošanos, kas pasniegti ironiskas komēdijas garā (savā laikā to pamanīja un izcēla režisūra un mākslinieciskais noformējums). Nākamajā operā «Beggar's story» Zariņš gribēja iet vēl tālāk, iecerēdams par pamatu «nabagu operas» tipu. Cits jautājums, ka šajā gadījumā tas neizdevās — sižeta attīstība aizvirzīja psiholoģiskās reālistiskās drāmas virzienā un spēles momenti kļuva par atsevišķām skaitliski nedaudzām detaļām, kas izceļ pamatlīniju.1 Tādējādi, kaut arī Zariņa domāšana vienmēr tiekusies uz pasvītrotu teatralitāti, tik konsekventā veidā kā operā-baletā «Svētā Maurīcija brīnumdarbi» izrādīšanas teātra ideja komponista daiļradē vēl nav bijusi realizēta. Šajā sacerējumā autoram vispārliecinošāk izdevies saraut saites ar romantiskā teātra tradīcijām un apstiprināt tādu muzikāli teatrāla sacerējuma tipu, uz kādu virzīja viņu teātra estētika. Operas-baleta «Svētā Maurīcija brīnumdarbi» pirmais variants radies 1964. gadā, pārdomas par teātra nosacītību žurnālā «Māksla» — 1968. gadā. Acīmredzot visu šo laiku komponistu turpinājušas saistīt idejas, kas jau realizētas apskatāmajā darbā. Tas nevarēja neatspoguļoties jaunradē. Izrādīšanas teātra, izrādīšanas mākslas principi, sasnieguši apogeju «Svētā Maurīcija brīnumdarbos», pēc būtības turpina dzīvot M. Zariņa mūzikā, bet jau citās neskatuviskās formās. 
Pirmais tāda veida paraugs ir oratorija «Mahagoni» (1965). Sacerējuma žanra apzīmējums, ko piedāvā komponists, ne gluži precīzi atspoguļo tā būtību. Ar «Mahagoni» faktiski rada īpašu sintētiska vokāli instrumentāla sacerējuma tipu, kurā nedalāmā vienotībā saistījusies mūzika, vārds, attēlojums un teatrāla darbība. 
«Mahagoni» žanriskās saknes meklējamas vienā no XX gadsimta mākslas novirzieniem, kas vērojams vokāli instrumentālo koncertžanru un tīri teatrālo žanru krustskarsmē. To pārstāv, piemēram, tādi darbi kā I. Stravinska opera-oratorija «Ķēniņš Edips», A. Honegera «Zanna d'Arka», K. Orfa skatuviskās kantātes. Šī žanra tipa īpatnība izrādās veselā sašķelšana (līdzīgi antīkajam teātrim) sižeta tiešā virzībā un notiekošā apjēgšanā it kā no malas. Pie tam pati sižeta virzība arī var sašķelties stāstā par to un momentos, kas tieši atveido notiekošo. Seit arī rodas oratoriālā un teatrālā sintēze; pie tam teatrālais jāsaprot izrādīšanas (nevis pārdzīvojuma) mākslas estētikas skatījumā. Oratorijas «Mahagoni» kopība ar minētajiem Stravinska un Orfa darbiem nav apšaubāma. Pēdējo iespaids skaidri jaušams sacerējuma muzikālajā stilistikā un daudzkārt minēts pētījumos. Taču šā iespaida saknes, domājams, meklējamas tieši dramaturģisko principu radniecībā. 
No oratorijas viedokļa «Mahagoni» ir tipisks lielas formas daudzdaļīgs darbs ar kora un solo epizodēm, ko apvieno sižeta pamats. No teātra viedokļa — Brehta episkā teātra paraugs, kura sākumi sakņoti antīkajā traģēdijā: sacerējumā apvienota notiekošā parādīšana un vērtējums. Oratorijas vienotajā muzikālajā plūdumā izveidojas trīs dramaturģiski patstāvīgas līnijas. Pirmkārt, sauss notikumu izklāsts, piemēram, tenora rečitatīvs otrās daļas sākumā, kurā vēstīts par Patrisa dzimšanu, tenora un kora dialogs 111 daļas «Etuāla vara raktuves» sākumā, kurā it kā bezkaislīgi apspriesta zemes traģiskā vēsture. Vēl spilgtāka šī tendence IV daļā — «Karaliskajā stadionā», kur basa rečitatīvs pilda aukstas notikumu hronikas lomu: «Tūkstoš deviņi simti sešdesmitais gads, trīsdesmitais jūnijs, karalis Modiljēns dāvā Kongo neatkarību.» Otrā līnija — notiekošā parādīšana, darbība. Šeit ir gan notikumi stadionā, gan tautas svētku stihija, gan Patrisa nopratināšana, zēna jautājumi, mācītāja liekulīgā lūgšana, ko pārtrauc sašutušais pūlis. Trešā — muzikāli vispārinoša rakstura epizodes, it kā re akcija uz notiekošo. No sižeta virzības viedokļa tās ir statiskas. Seit jāmin gandrīz visu daļu noslēguma posmi. Gandrīz — jo dažos no tiem vispārināta mūzikas tēlainība apvienota ar rituālas darbības tiešamību (piemēram, I daļas fināls — gan Kongo muzikāls tēls, gan kaut kādā mērā arī aina, zīmējums; IV daļas fināls — arī afrikāņu nesalaužamā spēka muzikāls simbols, bet ar vēl spilgtāk izteiktu skatuviskumu, tā ka šeit atveidota stihiska tautas svētku aina utt.). Tīrā veidā oratoriālā ir tieši pēdējā dramaturģiskā līnija. Pirmā un otrā līnija — teātris. Tas ir, teatrālā momenta loma ir liela, it īpaši ievērojot, ka dažu daļu noslēgumi arī risināti rituāla uzveduma raksturā, tuvināti spēlei. To visu papildina vēl viena dramaturģiskā detaļa, kas jau tieši izaugusi no episkā teātra tradīcijas. Cauri visam skaņdarbam vijas iezīmīga korāļa frāze, kuru daudzi «Mahagoni» pētnieki apzīmē par Patrisa vadmotīvu. Taču šķiet, ka šī «cildenā korāļa» dramaturģiskā loma ir specifiskāka. Tas dzīvo ārpus notiekošās darbības, ir īpašs varoņa drāmas komentārs, līdzīgi antīkās traģēdijas korim. Un tā iestāšanās visos gadījumos atvirza otrā plānā notiekošā parādīšanu, izceļot tā apjēgšanu, novērtēšanu. 
Pirmoreiz tas vēsta traģiskā stāstījuma sākumu ar vārdiem «Mēs ticam varonim Patrisam!»; otrreiz izskan varoņa traģēdijas attīstības virsotnē, pavērsiena punktā stadionā: «Bet skaļa bij Patrisa balss!»; trešoreiz — traģēdijas noslēguma posmā: «Un naidnieku gūstīts bij Patriss». Tiešās darbības un pārdomas par šo darbību pārslēgšanās efekts katru reizi pausts ar «cildenā korāļa» iestāšanās kontrastu iepriekšējam materiālam: pirmām kārtām ar ritma pavērsienu, kas negaidīti apstādina ostinēto kustību un it kā pārceļ klausītāju citā laika dimensijā, kā arī ar citiem papildinošiem izteiksmes līdzekļiem. Duālisms, divējādība, kas ietverta jau skaņdarba žanriskajā pamatā, uzliek zīmogu arī solo un kora partiju traktējumam. Sīs partijas dažādos momentos pilda dažādas funkcijas. Dažos gadījumos tās ir personificētas: tenors — Patriss, mecosoprāns —viņa sieva, zēns — dēls, bass — negatīvā personā karalis Modiljēns. Šajā gadījumā mūsu priekšā skatuve, teātris. Citkārt solisti uzstājas kā oratoriālā vēstījuma vispārinātas balsis. Un kaut arī tēlu orientācija nemainās (mecosoprāns un tenors vienmēr ir balsis, kas saistītas ar tautu, bass pamatos pieskaitāms pretspēkiem), katra tembra funkciju divējādošanās pastiprina teatrālās nosacītības elementu, ienes vajadzīgo atsvešināšanas efektu. Arī koris uzstājas dažādās lomās — gan notikumu dalībnieks (pie tam arī dažādu konfliktējošu spēku iemiesotājs, kas ienes notiekošā daudzslāņainības, polifoniskuma iespaidu), gan notiekošā atspoguļojums vispārinātos skaņu tēlos. Sacerējuma žanra specifika ietekmē arī katras atsevišķas daļas kompozīciju. To uzbūves principi kopumā līdzīgi: no situācijas vispārējā ārējā skicējuma caur notiekošā parādīšanu visā tā dinamikā uz vispārinājumu. Pēc būtības šis attīstības process katrā daļā atspoguļo skatītāja uztveres virzību teātra sacerējumā. Starpība tā, ka šeit, «Mahagoni», tiek materializēti visi etapi — gan tie, kas ir skatuviski, gan tie, kas īstā izrādē paliek aiz kadra. Izrādīšanas teātra ideju īstenošanu «Mahagoni» var uztvert kā dabisku procesu, kas atspoguļo komponista individuālo centienu atbilstību dažām XX gadsimta oratorijas attīstības tendencēm. Nav nejaušība, ka šis skaņdarbs izrādījies viena no autora sasniegumu virsotnēm. 
īpatnējāku risinājumu šīs pašas idejas gūst Zariņa sekojošajos instrumentālajos darbos. Sākuma punkts teatrālajai pieejai izrādīšanas mākslas garā ir polistilistika tajā veidā, kādā to izmanto M. Zariņš: pseidokolāža, stilistisko elementu secīgs vai vienlaicīgs kontrasts, šo prestatu dramaturģija.1 
Augstāk jau runāts par stilizācijas teatrālo iedabu. Un M. Zariņš, kurš jau no paša agrīnākā dai|rades perioda tiecies uz stilizāciju, savos darbos sākotnēji saista uzmanību tieši ar stilizētā materiāla ievešanas teatrālo spēles aspektu, pie tam ne tikai operās «Kungs un spēlmanis» un «Zaļās dzirnavas», bet, piemēram, arī «Nezinītī», kur fantastiskais, tas ir, izdomātais, nevis reālais, atveidots ar stilizācijas līdzekļiem pretstatā pārējam — «mūsdienīgajam» mūzikas materiālam. Sis piemērs jau tieši atspoguļo «spēles ar stiliem» principus M. Zariņa vēlākajās polistilistiskajās koncepcijās. 
Dažādu stilistisko elementu attiecības M. Zariņam parasti ietver laika paradoksa efektu. Piemēram, baroka izcelsmes intonācijas un džeza ritms vai čembalo tembrs, kas izklāsta menueta garā nepārprotami stilizētu tēmu, kura balstīta divpadsmitskaņu intonatīvajā pamatnē. Rodas salauztas «laika mašīnas» darbības iespaids, spēle ar iaiku. 
Kā redzams, šāda veida ieceres balstītas uz ārpusmuzikāliem motīviem. Stilistiski kontrastējošu elementu pretstatīšana izriet ne no tīri muzikālas, bet drīzāk no režisoriski-teatrālas domāšanas. Komponists operē ar izvēlētajiem stilistiskajiem elementiem kā ar simboliem, kādas fantastiskas lugas personāžu, kur uz skatuves vienlaikus tikušies dažādu laikmetu cilvēki un uzsākuši paradoksālu dialogu, kurā katrs pārstāv savu psihisko ievirzi.2 
Šādas paralēles iespējamību apstiprina uz kolāžas polistilistikas balstītu darbu uztvere. Piemēram, kad Sostakoviča XV simfonijā skan Rosīni un Vāgnera citāti, klausītājs uztver zināmas ārpusmuzikālas paralēles (šajā gadījumā izmantotais materiāls ietver likteņa tēla motīvu). Vai arī līdzīga situācija Sčedrina «Annā Karēņinā». Autors deklarējis, ka apzināti iekļāvis mūzikas materiālu no laikmeta, kad Ļ. Tolstojs sacerējis «Annu». Tas radījis divus mūzikas slāņojumus — darbības laikmeta parādīšanas valodu un pārdzīvojuma valodu —, kas nav saistīti ar notikumu laiku, bet ir šodienīgi ekspresīvi, galēji sasprindzināti. Stilu polifonija (Čaikovskis — Sčedrins) materializēta divās plāksnēs: ārējā (parādīšana) un iekšējā (emocionālais stā\oklis). Pirmā, kā arī abu pretstats pieder teātra sfērai. Kā redzams, polistilistikā aiz izmantojamā materiāla stāv kaut kas konkrēts — laikmets vai noteikts tēls, varbūt autora personība, varbūt sižets vai programma, ja izmantots sižetiska vai programmatiska darba citāts. 
Klausītājam rodas papildu asociāciju sistēma. Viņš sāk justies kā izrādes dalībnieks, kuram ir iespēja sekot personāža, to mijiedarbībai, konfliktiem, attiecību dramaturģijai. Pēc būtības polistilistikas efekta gadījumā rodas ne tik daudz līdzpārdzīvojums, cik baudījums no materiālu pretstatījuma. Tas ir, savā būtībā polistilistisks sacerējums balstīts uz izrādīšanas teātra estētikas principiem un kā svarīgākais savādošanas līdzeklis izpaužas pretstatījumu paradoksalitāte. Lielākā vai mazākā mērā šāda veida estētika vērojama visos M. Zariņa sešdesmito un septiņdesmito gadu izvērstajos instrumentālajos sacerējumos. Taču visinteresantākais «stilu teātra» paraugs, bez šaubām, ir «Concerto grosso». Neformulējot konkrētas saites ar izrādīšanas teātri, M. Zariņš no pašiem pirmsākumiem domā tā kategorijās, raksturojot skaņdarbu galveno ieceri kā vēlēšanos pretstatīt divus instrumentus (klavieres un čembalo) divu dažādu laikmetu tembrālo simbolu lomā. Arī mūzikas materiāls izriet no šīs laikmetu konfrontācijas idejas. Bet skaņdarba attīstībā autors iet vēl tālāk, sākot jaukt izvēlēto laikmetu stilus attiecībā pret tiem atbilstošajiem tembriem, pie tam finālā pievieno vēl trešo — arī neatbilstošo, nepievienojamo — stila slāni (džezs Geršvina garā). Sliecienos uz teatrālo visā daiļrades gaitā, M. Zariņš sešdesmitajos gados ļaujas šai savas radošās domāšanas šķautnei ar vislielāko konsekvenci, pakļaujot un pieskaņojot tai praktiski visus savus darbus. 
Centrālais šajā līnijā, ko nosaka izrādīšanas mākslas estētika, dabiski, ir skatuves sacerējums — opera-balets «Sv. Maurīcija brīnumdarbi». Par perifēriju kļūst visdažādāko žanrisko profilu darbi no vokālā cikla («Partita baroka stilā») un sižetiskasoratorijas («Mahagoni») līdz tīri instrumentālām formām {«Concerto grosso», Otrais ērģeļkoncerts). 
Sada izvelētas estētiskas pozīcijas konsekvence neapšaubāmi ir komponista sešdesmito un septiņdesmito gadu kompozīciju stila vienības nozīmīgs faktors. 

1 Sīkāk par polistilistiskas paņēmieniem instrumentālajā virzienā skat.: Ķuriševa T. Marģera Zariņa ceļš uz instrumentālismu, un viņa mūzikas stils jaunākajā daiļrades periodā. Grām.: Latviešu mūzika, R., 1977. 2 Nav nejaušība, ka šādas idejas periodiski saista dramaturgus un rakstniekus, piemēram, M. Bulgakova «Ivans Vasiljevičs». 

1 Skat. par to pētījumu: Kuriševa T. «Marģera Zariņa muzikālais teātris» (manuskripts Latvijas Valsts konservatorijas bibliotēkā, 1974). 

1 Zariņš M. Komponists, librets, opera un Sv. Maurīcijs., 29. lpp. 

1 Meierholds V., 225.-226. lpp.
1 Meierholds V., 229. lpp. 

1 Zariņš M. Komponists, librets, opera un Sv. Maurīcijs. 29. lpp. 

1 Zariņš M. Komponists, librets, opera un Sv. Maurīcijs. — «Māksla», 1968, No 2, 29. lpp. 

1 MeūepxOAbd B. 9., c. 109. 2 Kpn3Hc 6yp>Kya3HOH KyjibTypbi h My3biKa, Bbin. 2. M., 1966, c. 118. 3 Turpat, 127. lpp. 4 Crenanoe O. TeaTp MacoK b onepe C. IlpoKOcpbeßa «Jlio6oßb k TpeM anejibCHH3M». M., 1972. 

1 MeūepxoAbd B. 3., c. 207—227. 

1 MeuepxoAbd B. 9. CTaTbH, nncbMa, peiH, čečenu, q. 1. M., 1968, c. 127. 

70 “Latviešu Mūzika” nr. 13 (1978) | Eriks Tivums
BALETA MARGINĀLIJAS 75—76 
Eriks Tivums 
Ir septiņdesmit sestā gada augusts, un latviešu balets noņem grimu — atkal viena sezona nodejota. Viena pirmizrāde, četras premjeru debijas, viesizrādes Grieķijā un Ungārijā (26 izrādes ar aptuveni 50 000 skatītājiem), repertuāra izrādes Rīgā. Atbildīgs starts Latvijas PSR kultūras dienās Krievijas Federācijā. Vai tas ir daudz? Vai tas bija interesanti? Vai tiesa apgalvojumam, ka mūsu balets ieiet pasaules akadēmisko trupu elitē vai, gluži otrādi, tam rit grūtais «sevis atrašanas un pierādīšanas» laiks? 
Šoreiz gribas aplūkot baleta gada devumu divos aspektos. 
I. Solistu parāde 
Neapšaubāmi, ka 1975./76. gada sezona pilnībā pabeidz kārtējo paaudžu maiņu. Divdesmit piecus skatuves darba gadus ar efektīgu jubilejas sarīkojumu atzīmējis Haralds Ritenbergs, tādai pašai gadskārtai tuvu vai jau pāri ir visa piecdesmito gadu paaudze — populārie dejas meistari Ināra Gintere, Galina Zdanova, Artūrs Eķis, Alfrēds Spura u. c. Pirmizrāžu stafete nonākusi to rokās, kurus vēl pirms pāris gadiem saucām par jauniem, bet kas jau ir Vissavienības un starptautisko konkursu laureāti, Nopelniem bagātie un pat Tautas skatuves mākslinieki. Klasiskajā baletā dejotāji parasti sadalīti jo strikti — sākot ar primaballerina assoluta, premjeru un beidzot ar epizožu un variāciju solistiem un kordebaletu. Fjodors Lopuhovs, krievu padomju baleta patriarhs, tomēr vēl pavisam nesen rakstīja, ka mūsu laikā — baleta renesanses laikā — var un vajag rasties jauniem ampluā. Tātad — kā tas notiek mūsu trupā? Bet te gan uzreiz jāsaprot, ka ampluā un rangs nav adekvāti jēdzieni, ka ne vienmēr lirikas dejotāja būs prima, kaut gan lielākā daļa primabalerīnas partiju ir liriskas, un ka ne vienmēr virtuozs tehniķis kļūs par premjeru, kaut arī gandrīz visas premjera partijas ir tehniski virtuozas. 
Laikam joprojām spēkā paliek nosacījums: akadēmiskajā baletā primabalerīna un premjers ir tie ar klasiska dejotāja struktūru apveltītie solisti, kas mūsdienu tehnikas līmenī un ar perfektu aktierisku atdevi var īstenot plaša diapazona galvenās lomas, pirmām kārtām visā tradicionālajā klasiskajā repertuāra. No šāda viedokļa raugoties, primaballerina assoluta vieta ari šai sezonā bijusi vakanta. 
Savdabīgā pirmās solistes par exellence pozīcijā mūsu baletā apskatāmajā sezonā atrodas Zita Ersa. Viņas deja sniedz ne tikai skatīšanās prieku, kam pamatā mākslinieces talanta gleznainums, bet arī patiesu emocionālu pārdzīvojumu, kuru sekmē viņas dramatiskās dotības. Tās kopsummā ir samērā lielā pārsvarā par dažu dejisko kvalitāšu trūkumu. Z. Ersa sakausē tēlu intelektuālo satvaru ar juteklisku pievilcību un vienlīdz labi jūtas gan tehniski grūtos koncertdejojumos, gan dramatiski piesātinātās izrādēs. 
Mazāk ērtas viņai «tīrās» klasikas variācijas (debija Briljantu fejas lomā). Solistes dejiskā struktūra neatbilst gadu gaitā izstrādātajiem klasiskajiem kanoniem, viņai nākas tos lauzt. Musu šaubas, māksliniecei parādoties uz skatuves, ir rada franču dzejnieka (lieliska baleta zinātāja) Zana Kokto šaubām, kad viņš, Edīti Piafu uzskatot, pats sev saka: «Man negribas ticēt, ka no šīs mazās būtes spēs izlauzties dvēseles auku muziķa. Bet .. . balss sāk skanēt, un es pamazām aizmirstu, ka manā priekšā ir dziedātāja. Viņa kļūst neredzama, viņas dvēsele iekļūst visos lielās pilsētas nostūros, un tā vairs nav dziesma, bet lietus mūzika, vēja vārdi un mēnesgaismas visu apklājošais maigums.» Protams, nepārspīlēsim salīdzinājumos. Gaidīsim no mākslinieces, ka viņa paplašinās savu iespēju un izjūtu lokus, padarīs tos vērienīgākus, pirmreizīgākus, vēl bagātākus. Viņas sūtība laikam gan ir dejas aktrises grūti izpelnāmais tituls, un arī aizvadītās sezonas debijās viņa uzvarējusi tieši dramatiskajās partijās: te Blondelēnas mīlestības noslēpumainā traģika mijas ar Staburaga Skaidrītes spēku un vitalitāti, te sirds siltuma pilna staro Zizeles mīla. Katrā no partijām meklēts savs, daudzbrīd oriģināls traktējums, katrā sastopamies ar rūpīgi pārdomātu un precīzu darbu, domājošu un muzikāli jūtošu balerīnu. Ametista atturīgo vizmu izstaro Larisas Tuisovas deja. Sezonām ritot, mākslinieces sniegums kļuvis daudz vieglāks, caurspīdīgāks. Kaut arī dažubrīd jūtam fizisku nenoturību, īpaši garajās klasiskajās izrādēs, kaut arī viņa vairāk ataino pati sevi, daudzos momentos gaidot it kā priekšā teikšanu, tad tomēr dejiskā veidola trauslums, pozu dzidrums, lēcienu grafiskā skaidrība gandarī klasiskās dejas cienītājus. Tā ir klusināta, poētiska natūra, liriskais minors, aizkustinoša neuzticēšanās apkārtnei. Un tā ir laba un reta spēja — pateikt mazāk, bet izdarīt to daiļi, bez uzbāzības, bez jebkādas izpatiktkāres. 
L. Tuisovas šobrīd veiksmīgākā loma ir Skaidrīte, no iepriekšējo sezonu lomām — Karmena, Franciska. Tieši J. Strausa mūziku dejojot, klajāk parādās īpašības, kuru dēļ mākslinieci gan neatzīst, gan cildina. Lomā, kur valdījis V. Vilcinās vai J. Pankrates dramatisms un šarms, L. Tuisova bez bravūras, bet nepiekāpīgi un ar nevainojamu smalkumu aizstāv cilvēka dvēseles klusinātības, ēnainības iespēju. Protams, vēl lielāka iekšējas drošības un pārliecības sajūta tikai palīdzētu viņai spilgtāk izzīmēt šo noli mc tangere — neaizskariet mani! — tēmu, kas tikai reizumis spēj uzplaukt meitenīgā, biklā uzticēšanās, uzdrīkstēšanās brīdī, un tomēr pat tad tā mūsu baletā ir ļoti savdabīga. Loras Ļubčenko debija primabalerīnas partijā P. Čaikovska baletā «Gulbju ezers» radījusi pretrunīgus iespaidus. So rindu autors daudzkārt sliecas uz negācijas pusi: dejotāja un viņas mentori, noliedzot priedisko harmonijas, daiļuma un dvēseliskuma koncepciju, reizēm vēl nav atraduši pietiekami argumentētu savu lasījumu. Ir brīži, kuros uzplaiksni satraucoši patētiski akordi, atgādinot par M. Pļiseckas tipa traktējuma iespēju, brīžiem atkal (piemēram, Adagio II cēlienā) dejotāja bezspēcīgi laužas «tīrajā lirikā». Ir mirkļi, kad fascinē viņas Melnā gulbja temperaments, bet tad atkal kaitina jebkādas samtainības, sievišķības trūkums Odīlijas variācijā, kodā vai fuetē izpildot. Kaut arī manāma šāda neizlīdzinātība, darbs paveikts liels, pašas dejotājas biogrāfijā ārkārtīgi iezīmīgs un izrāde kopumā nav garlaicīga, kā tas pēdējo sezonu laikā dažkārt gadījies. Šis savējais un īpatnējais, kas ļauj Loras Ļubčenko dejai sekot ar interesi, ir spriega griba, visu viņas skatuves uznācienu nemaldīga pavadone. Un šai spriegajā gribā slēpjas laba varbūtība — atrast sevī versmainā gara_ tēmu, līdz eksaltācijai novestu lepnumu un pārliecību. Ekstāzi. īpašības, kas mūsu baletā maz apliecinātas. Pagaidām tomēr ir tikai šis cildināmais spriegas gribas moments. Taču jau paveiktais — tas milzu darbs, ko dejotāja ar velnišķu neatlaidību nostrādājusi no operteātrim nenozīmīgas dejotājas līdz laureātei un solistei —, tas nav savādāk nosaucams kā par apbrīnas vērtu izaugsmi. Ja arī Princese Maša («Riekstkodis») un Gulbis ar savu liriku viņai paliks neaizsniegti,, tomēr jau šobrīd spilgtu priekšnesumu māksliniece sniedz spāniska temperamenta pilnajās variācijās («Dons Kihots», «Pahita») un E. īgenbergas bravūrajā «Valsī», liekot domāt par eventuālu savu lelas dejotāju un Kitriju, par Laurensijas un Zaremas tipa partijām. Visvairāk tīri dejiskas precizitātes un smalkuma šīs sezonas izrādēs parādījusi Tatjana Jeršova. Tomēr filigrānā tehnika viņai ir un paliek tikai tāds plašs sudraba sprosts, kurā pavisam nemanāmas gan dejotājas dramatiskās dotības, gan personības mērķtiecība. Varbūt tā ir rūgta atziņa, bet piecās darba sezonās skatītāju īpašu mīlestību Jeršova nav spējusi iegūt, kaut gan dejojusi visos Čaikovska baletos, kā arī «Zizelē», un pret tehnisko izpildījumu nav radušās nekādas pretenzijas. Laikam gan solistei vispiemērotākais (vismaz mūsu trupā, kur allaž cienītas un īpaši vērtētas artistiskās dotības) — atsevišķas variācijas lielajos klasiskajos baletos, varbūt arī duetā koncertos, kur dejotājas tehnicisms un precizitāte dod labu liecību Rīgas baleta skolai. Individualitātes savdabīgumā viņu tomēr tālu apsteidz pat otrās solistes. 
Nekad skatītājam neliek vilties Sarmīte Jakse, kas otro solistu rangā sasniedz vienu no pirmajām vietām. Pirmām kārtām tas zīmējas uz viņas Mirtu «Zizelē». Būtu par maz sacīts, ka S. Jakses radītais viļu pavēlnieces tēls ir valdonīgs un nejūtīgs. Tam ir īpaša ļaunpilna jūtība pret saules siltuma pilnajām zemes jūtām, viņas Mirta liekas rūgta kā kapsētas puķu smarža, rūgta kā zemes dzīvē izciestas nievas. Atriebšanās ir Mirtas misija, viņas sāpīgais prieks, noslēgtas un nozaimotas mīlestības aukstais turpinājums. Plašajos lēcienos, griezienos un lidojumos dejotāja panāk iluzorisku vieglumu — liekas, virs senatnīgajiem krustiem virpuļo draudoša, vēsa migla, klausīdama vien kādam tālam atriebes mudinājumam. Tik spilgtu Mirtas tēlojumu reti nākas redzēt. Un tai pašā laikā S. Jakse labi jūtas arī tādās epizodēs, kur vajadzīgs rotaļīgs manierīgums (variācija «Pahitā»), cēlums (Pas dc trois no «Gulbju ezera») vai izsmalcinātība (Flēra dc Lisa «Esmeraldā»). 
Kalnu kristāla tīrskanīgums un dzidrums piemīt Martas Bilalovas dejojumiem. Ir patiesa bauda skatīties uz viņas solo «Zizeles» II cēlienā, «Pahitā», Pas dc trois no «Gulbju ezera». Varbūt viņa vairs neaizsniedz kādreizējās virsotnes, taču klāt nācis dejas un pārdzīvojuma noturīgums. M. Bilalova ir klasiskās dejas aristokrāte daudzos, ja ne visos aspektos, viņas mūzika ir Bahs, Lists, Šopēns, arī Čaikovskis, bet viņas izjūtu pretpolā stāv jebkura bravūra, koķetēšana, virspusība. Māksliniece stingri norobežojusi savu ampluā — romantiskā sapņa dzidrās un it kā no tāluma atnākošās dejotājas vietu. Ināra Ābele aizgājušajā sezonā visvairāk un pie tam ar nevainojamu izjūtu uzstājusies poētisko valšu žanrā. «Melanholiskajā valsī», piemēram, viņas dejojums it kā izaug no E. Dārziņa mūzikas melodisma un reizē ar to izdziest. Taču, kolīdz tiek sperts solis uz daudzmaz sarežģītākām partijām, kaut vai Ceriņu feju «Apburtajā princesē» vai Esmeraldu, māksliniece liek pārskriet nervozai šalkai visā skatītāju zālē. Brīnumdaiļām vietām, kuras tik jaušami atgādina par mūsu cerībām, saistītām ar I. Ābeli, allaž seko neliela vai lielāka kļūme, kas vispirms pašai māksliniecei un arī skatītājam sabojā turpmāko dejas noskaņu. Reabilitēt sevi — tas laikam būtu smags, bet visas baleta trupas, visu skatītāju gaidīts un varbūt vēl izdarāms solis, kuru var veikt tikai pati I. Ābele. Koķetēšana un saulaina priecāšanās ir Litas Beiris skatuviskās izpausmes galvenā daļa. Taču smalkjūtīgi noskaņotajā Grand pas no «Raimondas», kur klasiskās dejas cēlumu ka viegli piesitieni izgaismo ungāru deju elementi, šāds subretiskums nepavisam neder. Te vajadzīgā apvaldītā un zemtekstu pilnā ieklausīšanās kādas tālas, noslēpumainas mūzikas skaņās krasi disonē ar mākslinieces neslēpto infantilismu, un tādējādi skaistais Grand pas arī šajā sezonā mūsu balerīnām palicis aiz septiņiem zieģeļiem. Toties savā elementā L. Beiris jūtas «Pahitas» lielajā klasiskajā pas: dejotājas auguma karaliskais diženums un kustību nesteidzīgums, viņas koķetā sievišķība kontrastaini harmonē ar partnera Aleksandra Rumjanceva apvaldīto cēlumu un iznesību. Mazliet vairāk kvēles padarītu L. Beiris priekšnesumu vēl tīkamāku. Lieliskas ir viņas arabeskas, attitude, arī fuetē viņa dejo ar atzīstamu aplombu. Un ir žēl tikai, ka soliste jo bieži, varbūt pat vienmēr tēlu garīgos strāvojumus aizstāj ar jutekliska valdzinājuma prieku. Savdabīgu krāsu solistu parādē ievij Ausmas Dragones deja — uz sarkana nemiera piesātinātām nītīm viņa auž dramatisko Karmenas likteni, izaicinoši un droši raudzīdamās tam sejā. Ir gan tiesa, ka regulārā uzstāšanās atvieglināta tipa dramatiskās partijās piedod A. Dragones klasiskajai dejai kādu nevēlamu sausuma niansi, tāpēc viņu grūti nācies skatīties «Zizelē» vai «Gulbju ezerā». Nepamanīta nepaliek arī Marutas Dingas dejas sprēgājošā dzirksts, Tamāras Jakovļevas pārliecības pilnais staltums, dejas labais nostrādājums un acīm redzamā nosliece uz raksturklasikas partijām, Tatjanas Repinas joprojām daudzsološais sniegums. Raksturdeju un tēlu solistu vidū kā pirmā izvirzīta Digna Kairiša, kurai tomēr vēl nav paveicies oriģinalizēt tādu tēlu kā Batildi «Zizelē», ievērojam arī All v Saharovu, Guntu Straumi ar tās nebēdnīgo skatuvisko temperamentu, All v Priedi, kā arī vēl citas dejotājas. Jaunas izrādes šai sezonā nepiedalījās Ināra Gintere un Inta_ Karule. I. Gintere, kaut arī aiziedama no savām slavenajam meitenīgajam lomām, valdzinājusi publiku tik dažāda plāna teļos ka traģiska Blondelēna vai savā tik negaidot atrastajā mīlestība starojoša Gulnara. Viņas klasiskās dejas savdabīgā maniere nebija samaināma ar citām pat «Gulbju ezera» Pas dc trois vai Līgavu skatā, un skatītājs, par viņu domādams, laikam gan vienmēr atzīs — ja tā strādā, ja tā turas, tad patiešām balerīnas skatuviskajam mūžam pienākas liela atzinība. Gluži to pašu diemžēl nevar sacīt par Intu Karuli, kura savam šarmantajam, koķetajam, saulainajam dejas stilam nav pievienojusi klāt arī citas vērtības, kas kompensētu aizejošās. Tāpēc lielākā daļa viņas iznācienu gan «Pie zilās Donavas» izrādēs, gan «Apburtās princeses» fejas vai Baltās kaķenītes lomās ir tikai izturēti, bet bez sevišķiem jaunatklāsmes centieniem. 

Šajās pašās «Apburtās princeses» fejās — Feja, kas izbārsta maizes drupatas (jeb pēc Sergejeva-Virsaladzes redakcijas Draiskulības fejā), debitējusi Rīgas Horeogrāfiskās vidusskolas 8. klases (pedagoģe I. Strode) audzēkne Inese Dumpe, kura sezonas noslēgumā jau kļuva par Vārnas starptautiska baleta konkursa laureāti. 
Šis fakts gan vairāk pieminēts, lai mēs sajustu, ka nepārtrauktas atjaunināšanās un kustības process trupā ir nebeidzams un nesaraujams. 

Vīriešu dejā mūsu baletā šobrīd triumfē Genadijs Gorbaņovs. Ne vien efektīgajās solo dejojumu tūrēs, piruetēs, lieliski elevētajos lēcienos, ne tikai trauksmainajos uznācienos, bet arī delikātajā uzmanībā pret partneri lielisks ir viņa princis Zigfrīds «Gulbju ezerā». Varbūt vienīgi dažs labs no Māra Liepas pārāk tieši aizgūts žēsts, maniere vai poza prasās pēc oriģinālāka pārkausējuma, kaut gan šo «aizņemšanos» daļēji attaisno M. Liepas un G. Gorbaņova talantu zināma dinamiska radniecība (gribas moments). G. Gorbaņova premjera stāvoklis ir drošs, tas sakņojas viņa dejas virtuozitātē, prasmē būt un izcelties uz skatuves, lieliskajā partnerībā. Pārdzīvojuma piesātinājumā viņam tomēr pateicīgākas modernas partijas, sākot ar Skaramušu un beidzot ar laikmetīgajām divdejām «Ekspresiju» un «Prelīdi». 
G. Gorbaņova aktieriskajā izteiksmē paskarbais, bet plastikā vijīgais priekšnesums tomēr vienlīdz labi akceptējams gan baleta klasikā, gan mūsu oriģinālizrādēs. Jaunais premjers nevainojami glabā vienu no skaistākajām baletdejotāja īpašībām — spraigu vēlēšanos dejot. Un, lai arī dažreiz pārāk blazēti demonstrēts, viņa premjera solis nepaslēpj šo prieka nervu. Bez tā G. Gorbaņova uzstāšanās nav domājama. 
Par mūsu baleta bezrūpīgo sapņotāju laikam gan jāuzskata Aleksandrs Kolbins. Tiešs, neuzspēlēts dejas prieks, deja, kas piedzimst it kā pati no sevis un ataino pasaules un cilvēka sirds gaišās noskaņas, — tāds ir viņa sniegums. Vienmēr gribējies no Kolbina sagaidīt daiļākus un efektīgākus kustību nobeigumus, pozas, lielāku precizitāti. Lielāku emocionālu jūtību pret partneri. Ka viņš to spēj, rādīja «Zizeles» II cēliens, kurā pirmo reizi A. Kolbins tiecās pēc mīlestības traģikas virsotnes. Ja arī tā šimbrīžam neaizsniegta, tad virzība tomēr pareiza. Aizkustinošais, ko mākslinieks ienesa tēlā — sajūta, ka Alberta dzīve beigusies šai saules lēktā, ka viņš nekad vairs nespēs aiziet no vietas, kur pēdējo reizi viņam uzstarojusi Zizeles mīlas gaisma. So traktējumu apzināti pastiprinot, Alberts savas mīlestības lielumā spēs nostāties blakus Zizelei un baleta gribētās laimīgās beigas no melodrāmas pārvērtīsies par īstu, patiesu drāmu. 
Varbūt vispievilcīgākā A. Kolbina dejas īpatnība ir ar vienlīdz lielu prieku, izdomu un vieglumu dejot gan premjera lomas («Zizele», «Apburtā princese»), gan raksturklasikas varoņus («Mirandolīna», «Sprīdītis»), gan sīkas epizodiskas lomas un «bezvārda» vietas divniekos, četriniekos un ansambļos. Sajā pievilcība tomēr var saskatīt viņa samērā lēnā progresa cēloni, un par to ir vērts padomāt gan pašam māksliniekam, gan viņa pedagogiem teātrī. 
Vīrišķīga kaisme un pārdzīvojuma piesātinājums, iejūtīga partnerība padara Modri Ceru par vienu no spilgtākajiem Hozē un Grenguāriem uz mūsu skatuves. Ar atzīstamu tīrību un centību veiktie klasiskie dejojumi (piemēram, «Zizelē») tomēr mazāk iespaidīgi. Ja arī viņš cenšas pakļaut romantiskas noskaņas, tad tās tomēr izskan iekšēji tik «degoši», brīžam pat pārsātināti, ka lauztin izlaužas no kopējā stila (Zilais putns «Apburtajā princesē»). Lielākos panākumus M. Cers acīmredzot guvis un gūs dramatiski vērienīgās raksturklasikas lomās, atveidojot stiprus, neikdienišķus, enerģiskus varoņus. Aleksandra Martinova sniegums pēdējā sezonā maz jūtams — tikai dažas reizes tas uzzibsnījis viņa izsmalcināti nīgrajos prinčos, manierīgajā Zilajā putnā. Mazāk esam tikušies ar viņa lirisko izjūtu, kas vislabāk, šķiet, pārliecinājusi Vaclava («Bahčisarajas strūklaka») un Solista («Sopeniana») partijās. Pirmo solistu vidū A. Martinovs ir impresionists, aprobežojas ar pasteļtoņiem, visam cauri jūtama cītība, kas vēl ir tikai ceļā uz apgarotību. Spilgta dekorativitāte piemīt Aleksandra Rumjanceva skatuves tēliem. 1975./76. gada sezonā, it īpaši uz pavasara pusi, tie diemžēl kļuva nervozāki kā iesākumā — gan Toreadors, gan solists «Raimondas» lielajā klasiskajā pas nesasniedza īstu pārliecības spēku. Tāpat Klods Frollo «Esmeraldā» palaikam tiek zīmēts tikai kā čigānieti neprātīgi mīlošs diakons bez tā sarežģītā kaislību mutuļa dvēselē, ko atainojuši citi šī tēla veidotāji. Vienīgi E. īgenbergas Valsis un «Pahitā» sniedza pilnīgu gandarījumu. Uzmanīga un cēla baleta kavaliera lomā Rumjancevs pagaidām neapšaubāmi krietni pārspēj sevi kā solo dejotāju un aktieriska tēla veidotāju, to arī rādīja sezonas pirmizrāde — Laimoņa tēls «Staburagā». Jāni Bīviņu šajā sezonā grūti vērtēt, kaut gan daba viņam dejošanai daudz devusi. Pašlaik viņa kādreiz tik cerīgais poētiskais (ar dramatisma iezīmēm — atcerēsimies Kapteini «Inku zeltā»!) talants tikai vāri atblāzmojis skatītāju cerības. Pārliecinošs ekspresijas mākslinieks mūsu baletā ir Vladimirs Lukjanovs, spožs, iezīmīgs otrais solists. Hilarions «Zizelē» — nevaldāmu emociju cilvēks, kas iet bojā, pazaudējis kontroli pār tām. Viņa mīlestība ir izmisusi un bezprātīga. Izrādēs, kurās Albertu dejojis Māris Liepa, prinča ārišķīgais cēlums jau vizuāli spilgti kontrastē ar V. Lukjanova robusto, bet patieso iekšējo pašatdevi. Tad izrāde iegūst. Dejojot blakus Aleksandra Kolbina Albertam, kas arī Zizeli mīl ar pirmēju, vienkāršu mīlestību, V. Lukjanovam meklējami daži savdabīgāki un atšķirīgāki mīlētāja vaibsti, ieklausoties arī partnera, ne tik vien savā psihē. 
Arī Rotbarta lomā mākslinieks imponējošs. Būdamsjoti dejisks, aktieriskajā plāksnē viņš turas pie tradicionālā traktējuma. Laba loma Leilons «Skaramušā» — greizsirdības mokas tiek izdzīvotas ar pirmreizības spēku. Mazliet parādisks kļuvis Māra Koristina meistardarbs — Liktenis «Karmenā». Visai jaušama plaisa starp izrādēm, kad viņš par visu varu cenšas spēlēt fatuma tēmu un kad patiesi izjūt sevi kā daļu no tumsas, kas apņem Karmenu. Savdabīgu traktējumu viņš šajā sezonā devis triviālajai galma Nerra partijai «Gulbja ezerā» — te nemaz nejūtam pamuļķu ampelēšanos, bet gan īsti dzirkstošu zobgalību, asu prātu un spēles prieku. Nav progresējuši Valerijs Sevastjanovs, kas iepriekšējā sezonā iestudēja Franča partiju «Pie zilās Donavas», Igors Morozovs, Valdis Lipņickis, kuriem arī ir vairākas solo partijas. Sauss tehnicisms un tikai dažs labs uzzibsnījums kādā efektīgā solo vietā ir par maz, apzinoties šo dejotāju spējas. Sezonas devumā iezīmīgs bijis pieredzējušo meistaru devums. Allaž spilgti ir bijuši Artūra Ēķa iznācieni KJoda, Franta, Florestāna, Rotbarta un citās lomās. Skaidrītes tevu ka bargu, despotisku, varbūt pat par daudz pavēlēt radušuvīru uzzīmējis Alfrēds Spura. Efektīgi izveidotajā radošajā darba vakara ar Alberta partijas dejojumu, tiesa atvieglotu, vēl reprezentējās Haralds Ritenbergs, kura citos varoņos — Feba, Francī u. c. — sezonas laikā bija gan rutinēts cēlums un izkoptas manieres, bet pamazāk aktieriskas atklāsmes un dejot gribas. Sīs paaudzes lielo uzvaru laiks jau ir iegājis mūsu baleta vēstures lapās un skatītāju arvien spilgtāk tēlojošās atmiņās — ar tām sacensties nav viegli. 
11. Horeogrāfijas 
Aleksandra Lemberga horeogrāfa daiļrade, kas iepriekš visveiksmīgāk īstenojusies «Skaramuša», Pas d'action no «Esmeraldas», duetos un monologos no «Karmenas» un «Antonija un Kleopatras» — psiholoģiski reāli stīgotos un tehniski sarežģītos dejas veidojumos —, šajā sezonā parādījusi savas visstrīdīgākās puses. Viņa «Staburags» radīja vilšanās sajūtu lielā daļā skatītāju — poētiskā Daugavas teika tika salauzta stilistiski nesaderīgos, kopnoskaņas nesaliedētos tēlojumos: ar akadēmisko klasiku tika veidoti varoņu Skaidrītes un Laimoņa, kā arī jauniešu tēli, groteska lietota precinieku un saimes raksturojumā, modernā plastika — Daugavas raksturojumam. Visam sakausējumam pietrūka vienojoša redzes leņķa, vienotas filozofiskas koncepcijas. Balets naudas, varas un ieraduma konfliktu ar darba cilvēku pasauli, ar patiesu mīlestību atrisina neskaidri, samudžināti, kaut gan mūzikas saturā, emocionālajā un garīgajā piesātinātībā slēpjas bagātas iespējas cilvēka dabas un darba vienības apgarotam slavinājumam. Nedomāsim, ka baletmeistaram jābūt ar filozofijas fakultātes diplomu. Pat ģeniālais Petipā, kurš, kā raksta Džordžs Balančins, ieviesa krievu baletā ne vien gailu izsmalcinātības kvintesenci, juteklisko formu absolūtās pilnības izpratni, bet arī augstu, apgarotu humāno simboliku, diezin vai apzinājās savu baletu filozofiskās kvalitātes. Šodien tāda autoritāte kā Jurijs Grigorovičs visai skaidri apzinās, ka, «ja horeogrāfs nav filozofs, bet tikai dančmeistars, deju sacerētājs, viņš nevar kļūt par īstu personību mākslā». Tātad nepārtraukti un neatlaidīgi jāmeklē atbilstība gan savam laikam, gan baleta mākslas apriorajai filozofiskajai abstrakcijai. Liekas, ja vien Lembergs inscenētājs paškritiskāk un stilistiski viengabalaināk spētu sakausēt kopā dažbrīd pat brīnišķos deju fragmentus, ja viņam pietiktu spēka kļūt skopākam, skaudrākam, mērķtiecīgākam, tad nesalīdzināmi jūtamāk, skaidrāk īstenotos darba ideja un viņa talants spētu izskanēt daudz tālāk, daudz pārliecinošāk. Un ir vēl kāda problēma, kas izvirzās sakara ar oriģinalhoreogrāfijām: specifiska, zinoša trupas spēka izmantošana, prasme pagriezt katru talantu en face publikai. Zinām, ka Lembergs to prot, taču arī «Staburagā» būtu gribējies satikt vairāk pārliecinošas sakritības — ne vien Ersas un Gorbaņova drošo jušanos savās partijās vai arī Guntas Straumes uzzibsnījumu Kačas lomā. Tādi īpatni un paša baletmeistara iepriekš jau atšifrēti dotumi kā L. Šmitam, M. Koristinam, L. Beiris, daļēji arī L. Tuisovai un A. Rumjancevam diemžēl, negūst pilnskanīgaku lietojumu, kaut gan viņu lomu robežas it kā nav no šaurajam. Šai sakarībā jāpiemin arī klasiskā dueta problēma. Atceroties Priedes-Ritenberga, Vilciņas-Ritenberga u. c. saskanīgākos duetus, gaidām tādus arī no šodienas paaudzes. Ja neskaita Ersas un Gorbaņova parādes duetu (kas, lai cik paradoksāli arī nebūtu, ir saskanīgs galvenokārt ar savu individualitāšu neradnieciskumu, pat nesaskaņu), tad visas pārējās variācijas (Ersa-Kolbins, Tuisova-Rumjancevs, Tuisova-Gorbaņovs, Beiris-Rumjancevs) joprojām atrodas tāda kā pārbaudes un eksperimentu stadijā. Oriģināldarbu nozīme šādu duetu uzminēšanā un veidošanā nekad nav par augstu vērtējama. Tādēļ par sezonas lielāko gandarījumu horeogrāfijās gribas nosaukt brīdi, kad uz akadēmiskā baleta skatuves parādījās Janinas Pankrates iestudētās miniatūras, kas jau sekmīgi dejotas ārpus Latvijas, un — tas jāteic bez kāda avansa — izsauc patiesu ieinteresētību. «Pūt, vējiņi» (Im. Kalniņa mūzika) un «Prelīde» (F. Sopēna mūzikas mūsdienīga apdare) rāda modernu horeogrāfiju, kas lieliski īsteno mūzikas sniegtās ritmoplastiskās iespējas un oriģinalizē klasiskās dejas leksiku. No plastiskā izteiksmības viedokļa «Pūt, vējiņi» noteikti pārliecina. lespējams, mazliet diskutējama ir darba idejiskā virzība. Mūsu mākslinieciskajā pieredzē pastāv tautasdziesmas radīti stabili priekšstati par neapvaldīta spēka sadursmi ar klusu, bet stipru maigumu, par mīlestības dzimšanu šajā sadursmē. Baletmeistare modernizējusi savus varoņus arī šajā plāksnē, atņēmusi viņiem izjūtu dzidrumu, tā vietā akcentējot šaubas un pakļaušanos tām. Pozitīvā ideāla apliecināšanā daudz veiksmīgāks liekas Sopēna «Prelīdes» lasījums, kurā muzikālo tēlu skaidrība un gaišums (pie tam ne vientonīgi!) pārnesti gan plastikā, gan visas horeogrāfiskās noveletes kopskaņā. Katrā ziņā Janinas Pankrates debija nopietnos mazas formas darbos mūsu akadēmiskajā baletam radīja jaunas krasas gan ierastajos baleta vakaru repertuāros, gan izpildītāju — Loras Ļubčenko, Ineses Dumpes, Genadija Gorbaņova sniegumā. 
Kā horeogrāfs aizvadītajā sezonā sevi parādījis arī Vladimirs Cukanovs, kurš veidoja dejas J. Strausa «Nakts Venēcijā» iestudējumam. Operetiskas dzirksts tajās bija stipri pamaz, vienīgi «Zvejnieks un zelta zivtiņa» izcēlās uz samērā monotonā masu deju fona. Jo vairāk žēl tādēļ, ka deju epizodes operetē kopumā plašas un tajās izmantotais sastāvs — I. Ābele, I. Karule, A. Dragone u. c. — potenciāli spēcīgs. Tādas īsumā arī visas novitātes Rīgas baletā. (Ar zināmu nosacījumu mēs varētu tām piepulcināt vēl horeogrāfa Jura Kaprāļa veikto «Pie zilās Donavas» oriģinālhoreogrāfiju, kaut arī tā īstenota Kutaisi baleta trupā Gruzijā; uzmanību baletskolas koncertos saista Tamāras Vītiņas horeogrāfiskās meditācijas, kas visizjustāk izpaužas romantiskā ideāla meklējumos; ceļā uz profesionālu darba stilu atrodas Māris Koristi ns, kas darbojas par baletmeistaru «Rīgas pantomīmā»). Kā redzams, devums ir visai pieticīgs. Tā briedināšanai laikam vajadzīgas mērķtiecīgākas kopus pūles, izmantojot ne tikai akadēmisko skatuvi ar tās ierastajiem lieluzvedumiem, bet radot jaunus darbus televīzijā, kino, veidojot solistu un baletmeistaru radošo darbu vakarus, prasīgāk izturoties pret jauniešu debijām un reizē arī rūpīgāk sagatavojot tās. Tas stabilizētu skatītāju vērību pret Rīgas baletu un radītu priekšnosacījumus vēl raženākai tā augsmei. 

71 “Latviešu Mūzika” nr. 13 (1978) | Irēna Lagzdiņa

KAD MĀLS PĀRTOP SKANĪGĀ TRAUKĀ 
Irēna Lagzdiņa 
— Pirmais neizdzēšamais iespaids par mūziku? — Gramofons ar lielu tauri. — Pirmie mākslas iespaidi? — Gaujas ziedošie krasti. — Pirmā interese par dziedāšanu? — Divu gadu vecumā. Tā man saka māte. Pats es atceros tikai labo atbalsi no Gaujas līčiem. Arī vēlāk ganos bija tā lielā izdziedāšanās. Pēc tam atkal skolas korī, kur kopā ar lielajām meitenēm dziedāju altu. Puikas mani par to zoboja. Citreiz gāzu tā, ka dzirksteles nošķīda, bieži arī pats dabūju pretī, bet kas gan bija uzdauzītais deguns pret prieku izdziedāties no visas sirds . . . Klausoties Jēkaba Krēsliņa sulīgajā, asprātīgajā valodā, ar apbrīnu jādomā, kur gan šim vitālajam cilvēkam rodas smalkums un trauslums Sūberta lomā, no kādām slepenām dvēseles krātuvēm viņš ņēmis Sūberta tēlam tik daudz traģisku nokrāsu, tik daudz patiesas poēzijas, kurā nav ne ēnas no sentimenta. Kāda nejaušība palīdzēja tuvāk ieskatīties J. Krēsliņa būtībā un it kā netieši paskaidroja dažus viņa garīgos procesus, kuri sintezējoties radījuši tādus viņa skatuves tēlus kā Sūbertu, Johanu Strausu, misteru X, Jonelu «Čigānu mīlā». Tā nebija loma, bet apsveikuma runa Alberta Bāriņa jubilejā. «Tevī ir tāds miers kā Zemgales līdzenumos plūstošajām upēm. Tās tek rāmi, bez liekas čalas, bet viņu ūdeņi ir dziļi. Tevī ir Zemgales māla pamatīgums... Un aktieris, tāpat kā māli, tiek mīcīts, veidots, dedzināts ... Jo lielāku svelmi tas iztur, jo skanīgāks ir trauks.» 
Tā bija ne tikai sirsnīga apsveikuma runa, ne tikai precīzi uzburts kolēģa portrets, bet arī pārdomas par mākslinieka aicinājumu. 
Ne velti J. Krēsliņam mīļas tas izrādes, kas stāsta par mākslinieka dzīvi. 
Nopietnu attieksmi pret profesiju aktieris bija mācījies no saviem stingrajiem konservatorijas pedagogiem — M. BrehmanesStengeles, N. Vasiljeva un A. Viļumaņa. 

Diezin vai, skatīdamies J. Krēsliņu Sūberta lomā, būsim spējīgi tā vēsi analizēt, jo tēls iedarbojas vispirms emocionāli. Lomas zīmējums ir bagāts pustoņiem un ari negaidīti ekspresīviem kontrastainiem triepieniem. Maigu, gaišu krāsu iezīmēta ir pirmā tikšanās ar Hannerli. Skatītāji šajā izrādē klausās ar kaut kādu īpašu uzmanību. Brīžiem liekas, ka pilnīgi fiziski var sajust silta saviļņojuma strāvas, kas vieno skatuvi ar zāli. Tas sevišķi spēcīgi izjūtams arī minētajā dialogā un duetā «Nāc paklausies, draudziņ». Vienkāršība, sirdsskaidrība Astras Krēsliņas Hannerlē palīdz radīt šo īpašo izrādes noskaņojumu. Piecgadīgais dēls Armands, kas izrādi «Trejmeitiņas» ir redzējis neskaitāmas reizes, vēl otrā dienā uz Sobēra lomas tēlotāju Juri Pučku skatās ar neslēptu naidu. Viņš taču ir pie visa vainīgs, viņš izšķīris tēti un māmiņu. Bieži vien Hannerles un Sūberta pēdējā cēliena atvadu skatā aiz kulisēm vai zālē atskan Armanda apvaldītie šņuksti. «Jo sirsnīgāk dēls raud, jo drošāka pazīme, ka izrāde izdevusies,» jokojas Astra Krēsliņa. Sūberta loma dod iespēju parādīt visbagātāko jūtu gammu — sākot no jūsmīgas aizrautības, sirsnības, mīlestības līdz traģiskai bezcerībai un rezignācijai. Un J. Krēsliņš patiešām pierāda savu ekspansīvo emocionalitāti — viņš ir gan trakulīgs, pārgalvīgs, gan savaldīgs, maigi saudzīgs, gan dzēlīgs, iecietīgs un iznīcinošs. Taču tam visam nebūtu tik liela nozīme, ja aktieris būtu tikai parādījis savas izcilās vokālās spējas vai arī aktierisko temperamentu. Domas par Sūberta tēlu sākumā dalījās — daži uzskatīja, ka tas esot pārāk dramatisks. Lai cik atšķirīgas arī nebūtu domas par nopietnības pieļaujamo robežu operetē, jāsaka, ka J. Krēsliņam izdevās ne tikai pārliecinoši notēlot Sūbertu, bet arī parādīt talantīgas, pāragri mākslā ieradušās personības vientulību. Viņš prata izraisīt pārdomas par mākslinieka sūtību, viņa vietu sabiedrībā. J. Krēsliņa tēlojumā ir vairāki būtiski akcenti, kas to paceļ pāri parastai skatuviskai veiksmei. Sajā ziņā zīmīgs ir 2. cēliena skats galma glāzniekmeistara Ceļa mājās Hannerles vecāko māsu kāzās. J. Krēsliņa Sūberts kautrīgi turas malā, jo Ceļu mājā ir ieradies birģeliskais sabiedrības krējums. Viņš, zobgalīgi smīnēdams, pacieš uzmanības pierādījumus no labi paēdušo pilsoņu pūļa. Sevišķi paliek atmiņā brīži, kad J. Krēsliņa Sūberts tāds kā izbijies, kā pārsteigts apklust pusvārdā par kārtējo vulgāro joku. Taču pēc tam seko ļoti pieklājīgi, ļoti klusu un lēni teikti vārdi, kuros slēpjas dziļš smalkjūtīga cilvēka aizvainojums. Nevar aizmirst, ar kādām skumjām un pārsteigumu Sūberts uzņem lielo zaudējumu. Viņa draugs Sobērs ir bildinājis Hannerli. Grūti pateikt, kas J. Krēsliņa Sūbertam vairāk sāp — Hannerles neuzticība vai Sobēra nodevība. Tad viņš saņemas un gandrīz mierīgi pasaka: «Apsveicu!» Sajā vienā vārdā ir jūtams, ka Sūberts nav ticējis savai laimei, ka viņš katru brīdi ir pieļāvis līdzīgu iznākumu. 
Ja atceramies komponista sarūgtinājumiem pilno dzīves stāstu, tad šāda tēlojuma detaļa ir būtiska. Ne visās izrādēs aktierim ir izdevies saplūdināt viengabalaini kopā dažādos tēla plānus. Tam pamatā ir bijušas arī libreta nepilnības, kur blakus labām ainām ir arībutaforiskas, kas paredzētas vokālistu parādei un rupji sarauj Sūberta tēla līniju, piemēram, triju māsu ierašanās 1. cēlienā. J. krēsliņa aktieriskajām kļūmēm pamatā ir arī, manuprāt, maldīgais uzskats, ka muzikālajās izrādēs varoņiem jācieš graciozi un viegli. Muzikālkomēdisko pārdzīvojumu ārējo atveidu cenšas ievērot daudzi citādi gudri un erudīti režisori. Dīvainā kārtā notiek paradoksālais: stingri sekojot žanra likumībām, tiek ignorēts katras izrādes žanrs. Iznāk tāda jauka parunāšana par dzīvi kafijas vakara līmenī. Un tomēr tajās izrādēs, kad J. Krēsliņš ar māksliniecisku pārliecības spēku tiek pāri visām šaubām, visām libreta nepilnībām, no sentimentāli uzrakstītā dialoga ar Grīzi (L. Sniedze vai I. Spanovska) izaug sāpīgas un patiesas pārdomas par to, ka daudzu mākslinieku ceļš bieži saistīts ar atteikšanos, ar zaudējumiem, ar vientulību. 
Kad pirms dažiem gadiem teātrī notika Vissavienības muzikālo teātru režisoru seminārs, visi tā dalībnieki bija saviļņoti par izrādi «Trejmeitiņas» (rež. K. Pamše), par tās muzikālo interpretāciju (diriģents J. Kaijaks). Un tad neviens nerunāja par to, kā J. Krēsliņš notēloja vai kā viņš dziedāja, bet gan — kāds bijis Sūberts. Mākslinieka sūtība, šādu talantīgu cilvēku nespēja dzīvot viegli, viņu maksimālisms visās dzīves sfērās, šo īpašību likumsakarīga saistība — šī tēma ieskanas vairākos J. Krēsliņa skatuves darbos. Māksliniekam vistuvākās tās lomas, kurās jāapliecina radoša cilvēka pašcieņa, jaunrades svētīgais un arī smagais ceļš. Ja Sūberta tēla literārais materiāls «Trejmeitiņās» tam dod māksliniecisku pamatu, tad shematiskajā libretistu sadomātajā mis 
tera X tēlā to ir ļoti grūti izdarīt. Cilvēka un mākslinieka pašcieņas apliecinājums aktiera spēlē padarīja šo tēlu pievilcīgu. Jau pieminētā Vissavienības režisoru semināra dalībnieki ar apbrīnu runāja par aktiera spēju iedvest dzīvību tik stereotipam operešu libreta tēlam, par viņa lielisko vokālo izpildījumu. Tradicionālajā operešu žanrā tas nav vienīgais apbrīnas cienīgais veikums. Mākslinieks pats uzskata, ka pie dažu lomu veidošanas liela nozīme ir bijusi sadarbībai ar režisoriem K. Pamši un LPSR Nopelniem bagāto mākslas darbinieku V. Pūci. Tā radušās galvenās lomas F. Lehāra «Čigānu mīlā» un «Jautrajā atraitnē», I. Kalmana «Maricā» un «Bajadērā», spilgtie raksturi poručiks Rževskis B. Sosāra un J. Kaijaka «Sendienās», Klēvera kungs K. Pamšes un G. Ordelovska «Peldētājā Zuzannā» vai azartiskā spēles priekā uzlādētā loma J. Ofenbaha operetē «Zilbārdis» M. Kublinska iestudējumā. 
Ar sevišķu bijību mākslinieks piemin sadarbību ar E. Smiļģi pie Sašas Bogomolova lomas Sviridova «Dzirkstelēs». «Tieši pateicoties režisora paša piemēram, es sapratu, ar kādu atdevi teātrī ir jāstrādā,» stāsta mākslinieks. «Liela veiksme mūsu aktieru kolektīvam bija arī A. Jaunušana viesošanās, iestudējot A. Žilinska un V. Vīgantes «Dzintarkrasta puišus». Mēģinājām aizrautīgi.» Inscenējums neapšaubāmi bija ļoti nozīmīgs operetes teātrim un arī J. Krēsliņam. Temperamentīgajā tēlojumā bija nojaušamas iespējas arī citām aktieriski nozīmīgām lomām. J. Strausa «Vīnes valsī» J. Krēsliņš tēlo Johanu Strausu, jaunāko. Komponista biogrāfija varēja dot pamatu arī nopietnākam literāram materiālam par jaunā cīņu pret veco, par tradīciju un pārmantošanas problēmu. Taču libretā un mūzikā šai līnijai vispār ierādīta niecīga vieta. Un tomēr J. Krēsliņam dažviet izdodas par to pastāstīt saviļņojoši un nepārprotami. Johana Strausa lomā «Vīnes valsī» aktieris arī apliecina jaunradi kā talanta neatņemamu tiesību un pienākumu, tieši tāpēc arī šī līnija aktiera tēlojumā ņēma pārsvaru pār jaunā Strausa pikantajām mīlas intrigām, kas libretā ir nospiedošā daudzumā. Jaunais Strauss taču gāja pa lielākās pretestības ceļu, graudams sava slavenā tēva iedibinātās un Vīnes izsmalcinātās publikas iemīļotās mūzikas tradīcijas. Bez tam ar mūziku viņš nodarbojās pret tēva gribu. Tāpēc tādu nozīmi aktieris piešķīris viņu abu pirmajam dialogam, kurā tēvs augstprātīgi nokritizē un izsmej dēla novatorismu. Sajā dialogā aktieris kā galveno izceļ jaunrades tēmu. J. Krēsliņa izpratnē tā ir drosme sacelties pret veco, tradicionālo, ierasto ne tikai citos, bet arī pašam sevī. So talanta tiesību J. Krēsliņš apliecina aizrautīgi. Tāpēc vienmēr silts saviļņojums pārņem tādos brīžos, kad Strauss, jaunākais, nostājas mūsu priekšā kā morāls uzvarētājs. Piemēram, 2. cēliena finālā, kad laimīga gadījuma dēļ viņam tēva vietā jādiriģē koncerts. Jaunā komponista uztraukums pirms atbildīgās un liktenīgās uzstāšanās, kas padarīja viņa vārdu pasaulslavenu, pārņem arī skatītājus. J. Krēsliņa intuitīvi pareizi virzītā tēla līnija konsekventi un emocionāli tiek atbalstīta arī muzikālajā izpildījumā (diriģents J. Kaijaks). Kļūst skaidrs, kāpēc komponists atsakās no Terēzas mīlestības, kas, ievelkot ģimeniskā labklājībā, nogalinātu viņā mākslinieku. Pretrunas J. Krēsliņa aktieriskajā darbībā būtiski atspoguļo muzikālo teātru pārkārtošanās procesus, jauna tipa aktiera veidošanos. J. Krēsliņa (un arī daudzu citu talantīgu muzikālo teātru aktieru) radošā daba neatlaidīgi tiecas uz viengabalainu, harmonisku māksliniecisku apliecinājumu, taču viņiem vienmēr jāsaduras ar svešķermeņiem (libretu uzbūvē, mūzikā, uzskatu sistēmā), kas traucē, dažbrīd ari nojauc orientāciju. Tāpēc viens otrs paviršs vērotājs ir izteicis spriedumu, ka Jēkabs Krēsliņš darbā esot haotisks. 
Manuprāt, tas ir pirmatnējās radīšanas haoss, kas nepieciešams katram tapšanas procesam, skatuves tēla veidošanās dabīgā gaita. 
Teātra praksē atgadās, ka ap dažu jēdzienu un parādību nodibinās savi izpratnes štampi un modes spriedumi. Tā vienu laiku par sliktu un vecmodīgu režisoru tika dēvēts katrs, kas mēģinājumu laikā aktieriem rādīja priekšā. Runātāji aizmirsa, ka to ir darījuši arī talantīgie padomju režisori J. Vahtangovs un V. Meierholds, ka tādā veidā šie mākslinieki paskaidroja aktieriem tēla psiholoģiskās kontūras, deva izpratni par tēla vietu izrādes koncepcijā. Gluži tāpat ir ar daudziem citiem spriedumiem — piemēram, slikts esot aktieris, kas visās lomās vienāds. No teātra vēstures līdzās slavenajai Eleonorai Dūzei varētu minēt veselu plejādi aktieru, kuri nav pat lietojuši atšķirīgus grimus, un arī par viņiem laikabiedri teica — visās lomās vienādi. Tā dažreiz saka arī par J. Krēsliņu. Būtu tomēr jāšķiro, vai aktiera vienkāršība ir jauna kvalitāte skatuves patiesīgumā vai fantāzijas trūkums un paviršība. J. Krēsliņa labākie skatuves tēli piedzimst, viņam izejot cauri sarežģītām pārvērtībām, kas ikdienas mēģinājumos parasti viņam ir ļoti mokošas. J. Krēsliņš ir no tiem aktieriem, kam daudzas patiesības kļūst skaidras, iepazīstot tās ar pretestību. Arēji tas izpaužas lielā neapmierinātībā ar visu, vispirms ar sevi. Smalkjūtīgie kolēģi un režisori neapvainojas, jo saprot, ka tā ir tēla tapšanas daļa, izsakoties viņa paša vārdiem — «māla pārtapšana par trauku». Jo grūtāk Jēkabam top tēls, jo pārliecinošāks viņš ir lomā. 
PSRS Tautas skatuves mākslinieks V. Toporkovs ir sacījis: «Loma ir jāizslimo.» Sis izteiciens, liekas, precīzi atbilst J. Krēsliņa radošajai dabai. Un tomēr blakus «izslimotajām lomām» ir arī tādas, kas top vieglā, traka temperamenta atraisītā improvizācijā. Sevišķi to vidū izceļas tās, kurās spilgti izteikta viņa cilvēciskā pozīcija. Piemēram, kultūras nama direktors Leo Boksts A. Vilka un V. Kaminska muzikālajā groteskā «Lakstīgalu festivāls». Sajā izrādē J. Krēsliņa kaismīgais, iznīcinošais patoss pret Bokstam līdzīgiem darboņiem uzsit augstu vilni. «Boksts ir no tādiem, kam varētu būt desmit augstskolas, pat milzīga zināšanu bagāža un tomēr nenieka erudīcijas,» kādā sarunā teica J. Krēsliņš. Mākslinieka interpretācijā Boksts ir cilvēks, kas aiz pārpratuma nokļuvis kultūras nama direktora amatā. Viņa aprobežotība ir tieši proporcionāla viņa pašpārliecībai. Izvēloties Boksta skatuviskās uzvedības līniju,' aktieris arī intuitīvi paskaidro, ka tas varēja gadīties. Viņa Bokstam ir milzums enerģisku žestu (aktīvs darbinieks!), valdonīgu intonāciju, trauksmīgu kustību (enerģisks vadītājs), vērtējošu skatienu (saprotošs!). Patiesībā J. Krēsliņa Boksts ir gļēvs un viegli iebaidāms. Kad padotie tam prasa konkrētu, izšķirošu atbildi, viņa kustības kļūst tramīgas, taču Boksts mīl tēlot drosmīgu eksperimentētāju, visa jaunā un oriģinālā pazinēju, jo interesantāk taču ir balansēt starp strīdīgo un vispārpieņemto, tā var saraust vairāk labuma. Trāpīgi Boksta iekšējo lunkanību aktieris uzsver hipiju ierašanās epizodē. Boksts, noticējis, ka kaimiņu kolhoza pašdarbības estrādes dalībnieki tik tiešām ir ekstravaganti ārzemju viesi, tīksminādamies līdz drebuļiem par spēju saprast ultramoderno mūziku, tā aizraujas, ka nozveļas augšpēdus. Tā viņš kādu laiku paliek pusguļus, tad, pietraucies kājās un noslaucījis aizkustinājuma asaras, nododas organizatoriskiem pasākumiem, burbuļodams joņo pa skatuvi, izdala pavēles, kas tiek tūlīt atceltas, nekur neiedziļinādamies, neko īsti nesaprazdams, neko īsti negribēdams, tikai radīdams nevajadzīgu jucekli. Kāpēc viņam patīk izlikties par darbīgu cilvēku, sabiedrības asi, autoritāti, bez kura viss sabruktu? 
Tāpēc, ka slīpēti tēlojot sabiedrības interešu aizstāvja lomu, vieglāk izspiest visus iespējamos labumus — tā ir galvenā šādu ļaužu darbības atspere. Boksta aprobežotība nemaz netraucē būt rafinētam patērētājam. 
No jautrajām, it kā nevainīgajām aktiera spēles detaļām izkristalizējas bīstams, laika prasībām piemērojies (tātad varbūt izdzīvot spējīgs?) parazīta tips. Viņš var būt visāds — saprotošs, smalkjūtīgs, labsirdīgs, sarežģīti filozofējošs, rupjš, neiecietīgs, familiārs, oficiāls utt. Tāpēc J. Krēsliņa tēlojumā Boksts ir baismīgs. 
Improvizatoriska azarta sakarsēts ir arī J. Krēsliņa gangsteris K. Portera mūziklā «Skūpsti mani, Kēt!». Ja huligāni un zagļi vispār var būt šarmanti, tad tādi tie noteikti bija J. Krēsliņa un A. Bāriņa interpretācijā. 
Abi gangsteri ir ieradušies aiz kulisēm ceļojošās trupas viesošanās laikā, kad tā Baltimorā izrāda Šekspīra «Spītnieces savaldīšanu». Šantažējot režisoru, draudot tam, gangsteri cenšas izspiest no tā zināmu naudas summu. Ar šādu «darbu» viņi spiesti sev pelnīt iztiku. Tāpēc arī sirdsapziņas un pienākuma pretruna, tikai greizā spogulī. Viss šajā situācijā ir paradoksāls — gan zagļa izpratne par godīgi padarītu darbu, gan žēlums pret nākamo upuri. 
J. Krēsliņš savam blēdim ir devis vrēl arī citu psiholoģisku segumu. Viņa romantiskais avantūrists dzīvo tikai šodienai. Ja nauda ir — tad viņš ir kungā, ja nav — ilgstoša badošanās. Šādu vienlaikus amizantu, paradoksālu un smeldzīgu aktiera radītu noskaņojumu augstākā kulminācijā izskan abu gangsteru duets par «Šekspīru, vareno Eivonas garu». Pēc brīža šis pats blēdis vairs nemētājas ar karātavu humoru, bet noguris, ar vajāta cilvēka iztukšotu skatienu vērdamies izplatījumā, saka savam «amata brālim» dažas nenozīmīgas frāzes. J. Krēsliņa daiļrades būtība īsti atklājas mēģinājumu laikā. Skatoties aktiera darbu pie kārtējās lomas, noskaidrojas jebkura radoša procesa sarežģītība un likumsakarīgais pretrunīgums, kā arī bez liekiem vārdiem izkristalizējas mākslinieka svarīgākās tēmas, viņa «par» un «pret». 
Liekas, J. Krēsliņa pilnasinīgākie mākslinieciski pabeigtie tēli ir piedzimuši, tieši izejot cauri mokošajām tapšanas pretrunām. Ikdienas mēģinājumos tās izpaužas asos disputos ar režisoru, kolēģiem un visvairāk ar sevi. Nepieradušam, teātra praksē neievadītam vērotājam tas var likties dīvaini, pat nepieļaujami, taču, ieskatoties dziļāk šajā apstāklī, var ieraudzīt jebkuras radošas individualitātes pašaizsargāšanās instinktu, radošas patstāvības tieksmi. 
J. Krēsliņš, gluži tāpat kā viņa skatuves varoņi, neprot dzīvot vieglu dzīvi. Dažreiz vai nobiedē aktiera eksplozīvā reaģēšana uz visu, ne visai omulīgi jūtas pat tie kolēģi, kuri ir pieraduši pie viņa pēkšņi nobālušās sejas un divām, tumšām acīm, kas sarunu biedrā tādās reizēs raugās ar melnu naidu. 
Dažubrīd nezinātājam var tiešām likties, ka aktieris pārmērīgi sarežģī visvienkāršākās lietas. Taču tieši viņa meklējošais gars ir iedvesis dzīvību visumā vienādajiem operešu varoņiem. Tāds Jēkabs ir gandrīz vienmēr, kad meklē tēla attīstības padziļinājumu. Arī mēģinot Mārtiņu R. Blaumaņa un Im. Kalniņa «No saldenās pudeles», viņš bija ass un neiecietīgs. Gandrīz katru reizi darbs sākās ar neticību visam, ar dusmīgi sarauktu pieri un mūžīgo jautājumu režisoram: «Vai atkal nebija labi?» «Nerādiet man, ka jūs mīlat Mariju, meklējiet daudzos un dažādos veidus, kā jūs to no viņas varētu noslēpt,» saka viesrežisore M. Tetere. 
«Ka tad lai skatītājs to saprot? Vai lai viņš min nemitīgus rēbusus?» atbild Jēkabs Krēsliņš. «Bez tam jums jādomā ne tikai par Blaumani, bet arī par to komentāru, ko ienesusi ir Kalniņa mūzika un Pētera dziesmu teksti, — tur ir atslēga mūsu izrādei . . .» Tad režisore pusteikumā apklust, jo jūt aktiera iekšējo pretestību. Ne velti Jēkabs par sevi šad tad mēdz teikt: «Dažreiz es pārsitu par strīpu gan dzīvē, gan lomā . . .» Un pēkšņi vienā mēģinājumā aktieris nestrīdas, bet ir paklausīgs kā bērns un viss, ko viņš dara, ir pārsteidzoši aktieriskās intuīcijas un iedarbības ziņā. Viņš ir laimīgs un starojošs. Tie, kas piedalās mēģinājumā, ir liecinieki lomas tapšanas brīnumam. 
No tūkstošiem «par» un «pret», «nezinu», «neticu» un «nesaprotu» pēkšņi ir radies kaut kas būtisks, no atsevišķām patiesības drumslām piedzimst viengabalains mākslas apliecinājums. Mārtiņa un Marijas dialoga laikā tēlu (un arī pašu aktieru) dvēseles ir kā uz delnas — dzīvas, pulsējošas. lestājies bijīgs klusums. Un kā gan ne! Tāds pats klusums laikam valda brīdī, kad meistars no māla izveido pirmās skaidri saskatāmās kontūras, vai arī tad, kad no māla cepļa ņem ārā pirmos skanīgos traukus. Kaut gan Jēkabam Krēsliņam vārds «māls» tā īsti nepiedien. Viņš drīzāk ir kā verdoša, pirmatnēja lava, kas var gan postīt, gan radīt no jauna. 

72 “Latviešu Mūzika” nr. 13 (1978) | redakcija
1977. GADA DZIESMU SVĒTKI 
Aizvadītie 1977. gada Dziesmu svētki, kas bija veltīti Lielās Oktobra sociālistiskās revolūcijas 60. gadadienai un 37. gadadienai, kopš padomju varas atjaunošanas Latvijā, apliecināja mūsu kora kultūras mākslinieciskā līmeņa tālāku izaugsmi. Tautas kolektīvi «Juventus», «Rīga», «Dziedonis», «Dzintars», «Daile», «Beverīna», «Absolventi», «Tēvzeme», «Gaudeamus», «Daugava», «Daina», «Skaņupe», «Ausma» un vēl daži citi sasnieguši augstu meistarības pakāpi. Tie lielā mērā spējīgi veikt profesionālu koru uzdevumus. Tas ir mūsu izcilo diriģentu D. Gaiļa, I. un G. Kokaru, J. Dūmiņa, A. Derkevicas, I. Cepīša, P. Kveldēs, H. Medņa, E. Račevska, S. un T. Broku, J. Zirņa, kā arī visas lielās dziedātāju saimes nopelns. Katru soli mākslā viņiem pavada entuziasms, pašaizliedzība un pašatdeves griba. 
Zīmīga parādība mūsu koru kustībā ir tā, ka sāk izlīdzināties Rīgas un perifērijas koru gatavība. Radušies daudzi skolotāju kori, kuros dziedātāju inteliģences pakāpe ļauj samērā viegli gūt labus panākumus. Kolhozu laukos jūtami pieaudzis inteliģentā darba darītāju īpatsvars, kas veido stingru pamatu mākslas tālākai plauksmei. Dabīgi, ka darba vēl ļoti daudz. Taču sniegums, ko Dziesmu svētkos apliecināja Rēzeknes, Liepājas, Ventspils, Tukuma, Dobeles, Balvu rajona dziedātāji, neatstāj nekādu šaubu par lielajām iespējām. Tagad uz laukiem gandrīz visur strādā pieredzes bagāti talantīgi diriģenti, kas prot piesaistīt aizvien jaunus dziedātājus. Ne velti vērojams jaunatnes aktīvs pieplūdums kora mākslā. 
Viena no galvenajam problēmām, ko ari apliecināja aizvadītie Dziesmu svētki, ir repertuāra jautājums. īpaši lieli uzdevumi atklājās polifoniska stila darbu un laikmetiskas izteiksmes apguvē. Kolektīvi mākslinieciski ir nobrieduši, lai spētu pievērsties abu šo stilu darbiem. Bet tas nozīmē arī to, ka mūsu komponistiem ir jārada dziesmas, kurās konsekventāk būtu lietota polifoniskā rakstība, kā arī laikmetiskās izteiksmes elementi. Protams, jāievēro kora mākslas specifiskās prasības. Uzrakstīto jāspēj izdziedāt. Daudz lielāka uzmanība jāpievērš a cappella dziedāšanas stila izkopšanai, jo šis stils reprezentē kora kultūras augstākos sasniegumus. 
Tie ir galvenie secinājumi, ko apliecināja 1977. gada Dziesmu svētki. 


73 “Latviešu Mūzika” nr. 13 (1978) | redakcija
JĀZEPAM MEDIŅAM — 100 (1877—1947) 
1977. gada 13. februārī apritēja 100 gadi, kopš dzimis vecākais no brāļu Mediņu — Jāzepa, Jēkaba un Jāņa — komponistu dzimtas. Katrs no viņiem atstājis latviešu kultūrai paliekošas vērtības. Vecākais — Jāzeps visvairāk devis simfoniskās mūzikas novadā, vidējais — Jēkabs daudz strādājis instrumentālo koncertu žanrā, kā arī pedagoģijā, bet jaunākais — Jānis, universālākais no brāļu trijotnes — radījis talantīgus darbus it visos mūzikas žanros. 
Mediņu dzimtai kopuma un katram brālim atsevišķi pieder godpilna vieta mūsu kultūrā. 
Jāzeps Mediņš mantojumā mums atstājis trīs operas, to skaitā pēc Aspāzijas lugas veidoto «Vaideloti» un nepabeigto darbu «Zemdegi» par latviešu partizānu cīņām pret hitleriskajiem iebrucējiem Lielā Tēvijas kara laikā, divas simfonijas (īpaši nozīmīga ir Otrā — «Ziedonī»), virkni simfonisku poēmu un tēlojumu, no kuriem nozīmīgākais — «Latvju zeme», no kantātēm izceļas patriotiskā «Ziedošā dzimtene». Mums mantojumā atstāti daudzi darbi kameransambļiem, instrumentālas miniatūras, virkne nozīmīgu solo un kora dziesmu. Dzīves pēdējos gados Jāzeps Mediņš. sevišķi aktīvi pievērsās padomju masu dziesmai. Kā komponists Jāzeps Mediņš vienmēr atradās aktīvas mākslinieciskas fantāzijas varā. Viņš bija jūtu cilvēks un dzīvi skatīja ar romantika acīm. Kā cilvēks viņš vienmēr bija aktīvs un darbīgs, allaž uzņēmīgs un aizrautīgs. Viņa impulsīvais temperaments bija pakļauts smalkjūtīga mākslinieka psihes, neredzama lepnuma kontrolei. Tāpēc daudziem viņš šķita rezervēts, mazliet noslēpumains, bet neviens nevarēja viņā nesajust sirsnīgas labvēlības apgarotu cilvēku un kolēģi. Talantīgo meistaru simtajā gadadienā atceroties, cildinām viņa nesavtīgo darbu latviešu mūzikas druvas kopšanā. Šajā krājumā publicējam divu līdz šim nezināmu Jāzepa Mediņa dziesmu «Zili ziedi» un «Mēs māsiņas» rokrakstus. 

74 “Latviešu Mūzika” nr. 13 (1978) | Arvīds Darkevics
JĒKABA VĪTOLIŅA PIEMIŅAI (1898. 5. VIII—1977. 9. IX) 
Aprāvies darbīgs mūžs. Latviešu muzikoloģija zaudējusi savu pieredzē visbagātāko kolēģi, vienu no visaktīvākajiem un erudītākajiem mūzikas druvas kopējiem. Vairāk nekā piecus gadu desmitus Jēkabs Vītoliņš ar retu mērķtiecību un aizrautību veicis sirdī tuvo tautas estētiskās izglītošanas darbu, plašā tvērumā cīnīdamies par mākslas progresu. Viņš bija Emīla Dārziņa un Jāņa Zālīša cildenā darba turpinātājs un tradīciju kopējs, viņš sava darba nozīmīgāko daļu veltīja padomju kultūras augšupejai. 
Jēkaba Vītoliņa intereses ietiecās daudzās muzikoloģijas nozarēs. Viņš ir zinātnisku pētījumu un publikāciju, vairāku monogrāfiju autors, neaptverami liels ir viņa kritisko rakstu un recenziju klāsts. Pēc Andreja Jurjāna un Emiļa Melngaiļa viņš ir lielākais mūsu folklorists. Jēkaba Vītoliņa sistematizētiem, zinātniski komentētiem muzikālās folkloras izdevumiem ir milzīga loma latviešu tautas nacionālo garamantu apguvē. Bet nelaiķis bija arī ilgus gadus mācību spēks Jāzepa Vītola Latvijas Valsts konservatorijā, viņš plaši pazīstams kā lektors, viņa sabiedriskā darbība iezīmēta ar virkni nozīmīgām iniciatīvām Padomju Latvijas mūzikas dzīves aktivizēšanā. Vairākus gadus Jēkabs Vītoliņš vadīja Latvijas Padomju Komponistu savienības mūzikas kritikas sekciju, ilgus gadus bija arī šīs organizācijas valdes loceklis. 
Konservatorija, Komponistu savienība, Zinātņu akadēmija, izdevniecība «Liesma» — te visbiežāk varēja redzēt Jēkabu Vītoliņu, vienmēr darbīgu, optimisma apgarotu, vitālu. Viņam vienmēr bija rosinoši padomi, kas spēja iekustināt jaunu problēmu risinājumus. Viņš prata disciplinēt savu domu un darbību, prata pakļaut gribasspēku un laiku dzīves izvirzīto uzdevumu īstenošanai. Lai cik liela bija slodze, Jēkabs Vītoliņš bieži apmeklēja operu, koncertus, arī dramatiskos teātrus, mīlēja visu dinamisko, arī sportu. Mazāk sūdzējās par laika trūkumu, jo zināja, kā laiks izmantojams. 

Jēkabs Vītoliņš piederēja pie tiem samērā retajiem cilvēkiem, kuriem spirgtā veselība un meklējošā doma, roku rokā sadevušās, ļauj nepārtraukti uzkrāt gudrību. Dzīves briedums viņam bija cieši saistīts ar erudīcijas paplašināšanos un uzkrāto zinību atdeves aktivizēšanos. Kā zinātnieks viņš bez apstājas dzīves daudzo parādību labirintos meklēja objektīvo patiesību, darba pieredzē apgūdams marksisma-ļeņinisma īstenības izpētes metodi. Tieši šajā metodē viņa darbība guva lielāko gandarījumu, jo apzinājās stāvam uz stingriem pamatiem. Ne velti divus pēdējos gadu desmitus Jēkabs Vītoliņš vadīja eksāmenu sesijas Maskavas konservatorijā jaunajiem muzikologiem, bet viņa referātus par folkloras problēmām, mūzikas vēstures un teorijas jautājumiem klausījās daudzos starptautiskajos mūziķu kongresos un semināros. Tāpēc arī viņš tika pieaicināts vairāku enciklopēdisku izdevumu sagatavošanai Padomju Savienībā un ārzemēs. Jēkabs Vītoliņš bija izpelnījies starptautisku autoritāti. 
Tagad Jēkabs Vītoliņš no mums šķīries. Nelaiķa mantojuma izvērtējums — nākotnes uzdevums. Bet jau šobrīd mēs nešaubīgi varam aptvert tā milzīgās dimensijas un nozīmi, kā arī apjaust zaudējuma smagumu. Aizgājējs līdz pēdējām dzīves dienām bija darbīgs un možs, kaut bija jau pārkāpis 79. mūža gada slieksni. Savās rokās turēja daudzus nozīmīgus latviešu muzikoloģijas pavedienus. Viņš — meistarības rūdīts, ar ilgā darbā iegūto nākotnes skaidro skatu, izcilām darba spējām apveltīts — bija savā ziņā vienreizējs zinātnieks, un viņa līmenī risināt tālāk aizsāktos darbus nebūs viegli. Jēkaba Vītoliņa — mākslas zinātņu doktora, Latvijas PSR Nopelniem bagātā mākslas darbinieka mūža devuma lielākā vērtība ir viņa ieguldījums Padomju Latvijas muzikālās kultūras attīstībā. Tas dara mūs stiprākus un sagatavotākus dzīves izvirzīto uzdevumu sekmīgai veikšanai. 

75 “Latviešu Mūzika” nr. 13 (1978) | Silvija Stumbre
ATSVEICES VĀRDI LŪCIJAI GARŪTAI 
Silvija Stumbre 
Šī apcere radās daudz agrāk — kad mēs gatavojāmies apsveikt LPSR Nopelniem bagāto mākslas darbinieci komponisti Lūciju. Garūtu 75. dzimšanas dienā 1977. gada 12. maijā. Apsveikuma vārdiem bija lemts kļūt par atvadu vārdiem, jo komponiste no mums aizgāja 15. februārī, nesagaidījusi nedz šo publikāciju, nedz savu autorkoncertu, kam gatavojās kā saviļņojošam notikumam. 
Liekas, tas bija pavisam nesen, kad tapa komponistei veltītā monogrāfija, kad kopīgi šķetinājām ārā no pagātnes daudzkrāsainos viņas skanošās dzīves pavedienus. Kopš tā laika bija pienācis klāt ģadudesmits — ar jauniem skaņdarbiem un lielu teorētisku publicējumu. Komponiste visu mūžu strādāja pedagoģisko darbu un, kad veselības dēļ vairs nespēja šo pienākumu veikt, savu pieredzi un zināšanas ielika harmonijas mācības grāmatā. Tās pirmā daļa iznāca 1975. gadā, un nebija pārāk tālu līdz noslēgumam arī darbs pie otrās grāmatas. Tās plašie apjomi prasīja daudzas un nogurdinošas darba stundas, tā ka daiļradei palika pavisam maz enerģijas. Un tomēr pa šiem gadiem nāca klāt divas kantātes un pāris desmit solo un koradziesmu. Sī it kā mazā raža skumdināja komponisti. Bet tai jāpievieno arī iepriekš paveiktais — pār visām lietām divas virsotnes latviešu mūzikas kultūrā — klavierkoncerts (1951) un rainiskā oratorija «Dzīvā kvēle» (1966). Šī mūzika, nešaubos, sildīs un padarīs bagātākus klausītājus vēl ilgi pēc mums. Te vietā būtu pieminēt skolu, kas veidojusi Lūciju Garūtu kā komponisti, un pirmkārt šīs skolas radītāju profesoru klasiķi Jāzepu Vītolu, neaizēnojamu autoritāti Lūcijai Garūtai, tāpat kā daudziem desmitiem mūziķu — viņa audzēkņu. Ne velti savas «Harmonijas» grāmatas pirmajā lappusē autore ierakstīja veltījumu «Mana skolotāja profesora Jāzepa Vītola piemiņai», godinādama pamatu pamatus, uz kuriem vēlāk cēla sava pedagoģiskā un komponistes darba stipro ēku, bagātinādama to ar jaunā laikmeta atziņām, krāsām un skaņām. Nedaudz ilgāk kā pirms pusgadsimta Lūcija Garūta kļuva patstāvīga komponiste, izpildītāja un pedagoģe. 1925. gada pavasarī Jāzeps Vītols apsveica 23 gadīgo absolvējušo komponisti un pianisti kā Latvijas Konservatorijas pirmo «dubulto» brīvmākslinieci. Jau nākamajā gadā izskanēja viņas pirmais kompozīciju vakars, vai, kā mēs šodien teiktu, autorvakars. Jaunā mūziķe drīz uzsāka arī pedagoģisko darbību. Tādējādi visas galvenās līnijas, kas vēlāk izteikti iezīmējās, tika jau ieskicētas patstāvīgās dzīves pašā sākumā. Sajā pusgadsimta garajā laika posmā notika ievērojami procesi latviešu mūzikas kultūrā, kurus būtiski ietekmēja arī sociāli politiskās pārmaiņas Latvijā. Viss notikušais pilnā mērā attiecināms arī uz Lūcijas Garūtas radošo darbību. Šajā aizritējušā laika posmā vienīgi pedagoģiskā līnija — vispirms Tautas konservatorijā, tad Latvijas Valsts Konservatorijā — turpinājās nepārtraukti. To komponiste sevišķi mīlējusi un pildījusi ar nesavtīgu pašaizliedzību un atdevi. Lielu prieku viņa sajuta, katru rudeni 1. septembrī no jauna ieejot konservatorijā un sajūtot sevi vienotu ar jauno studentu paaudzi. Simti muziķu aizgāja praktiskajā darbā, pie profesores Garūtas apguvuši_zinašanas_ mūzikas teorētiskajās nozarēs — harmonijā, polifonijā. Viņa spēja ziedot savas plašākās radošās ieceres ka komponiste, lai taptu «Harmonija» — Lūcijas Garūtas pedagoģiskā un zinātniskā teorētiska darba rezumējums — pirmais oriģināldarbs latviešu harmonijas mācības literatūrā. 
Bet, ja vēlreiz retrospektīvi atskatāmies uz Lūcijas Garūtas komponistes un izpildošo darbību, tad tajā kā spogulī atainojas mūsu mūzikas dzīvei tipiskais. Pirmie divi desmiti gadu ir jo cieši saistīti ar koncertdzīvi un izpildītājmākslu, kas tieši ietekmē kompozīcijas ieceres. Tādēļ dominēja solodziesma un instrumentālie kameržanri un radās tikai pa atsevišķam lielas formas darbam. Savukārt padomju periods nāca ar jaunām iespējām, paplašinot muzikālo formu un žanru diapazonu. Oratorija, kantāte un koradziesmas — tās bija aktuālas nozares, kuras aktīvi ierosināja arī Lūcijas Garūtas radošo domu. 
Komponiste bagātināja tas ar savu raksturīgo skatījumu un muzikālo izteiksmi. 
Kad Lūcija Garūta sāka savu patstāvīgo radošo darbību, solodziesma bija ne tikai populāra, daudz kopta, bet gan līdz pilnībai un pat izsmalcinātībai izvērsta. Sajā situācijā līdzvērtīgi savu vārdu spēja pateikt arī komponiste sieviete, kura emocionāli piesātināti apliecināja, sludināja, sapņojot stāstīja par saviem augstajiem ideāliem. Viņa ir vienīgā starp latviešu komponistiem, kura lielāko daļu savus skaņdarbus sacerēja ar saviem tekstiem, lai precīzi izteiktu inspirācijas brīdī dzimušās domas un jūtas. Līdz pēdējai dziesmai komponiste šādā veidā radīja savus skaņdarbus. 
Arī muzikālās izteiksmes īpatnības ar patosu un trauksmi apliecinošo intonāciju līdz ar atbilstoši spraigo harmonisko izteiksmi izkristalizējās agri. Un, kaut gan garajos radošā darba gados Lūcijas Garūtas skaņu valodas diapazons paplašinājās no spraigi skrjabiniska līdz kolorītā senseni diatoniskam, pamatā tas tomēr vienmēr saglabāja savu specifiku. 
Tikpat patstāvīga ir komponistes skaņdarbu tematika — caurcaurēm humāna, ar nerimstošu tiekšanos pret cēliem ideāliem, pēc cilvēces pilnveidības, noraidot šaurību darbos un domās. Tādēļ viņas vokālo skaņdarbu — solo un koradziesmu, arī lielo formu tekstos, gan pašas rakstītajos, gan no latviešu dzejas izvēlētajos, visbiežāk minētie apdziedātie vārdi ir zvaigznes, gaisma, saule, dziesma. Tie pauž ne tikai viņas iemīļotos mūzikas un dzejas tēlainības simbolus un leksiku, bet ar gadiem konkretizējas par daiļrades vadtēliem. Viens no tādiem ir lidotāja, visuma iekarotāja tēls. Pirmo reizi šo tēmu pieteica izvērstā solodziesma «Nākotnes cilvēks» (1931). Vēstījumu par jauna drosmīga lidotā j a-zinātnieka tieksmi uzbūvēt kuģi un lidot ar to pret zvaigznēm, L. Garūta vēlreiz atkārtoja operā «Sidrabotais putns» (1938). Konfrontējot savu varoni ar dzīves realitāti, ar materiālām grūtībām un kapitālistiskās sabiedrības likumiem, autore toreiz bija spiesta savu «nākotnes cilvēku» līdz ar zvaigžņu kuģi nolemt iznīcībai. 
Minēto tēmu priekpilni vainagoja kantāte «Viņš lido» (1961), veltījums pasaulē pirmajam kosmonautam Jurijam Gagarinam. Skaņas līdz ar vārdiem atnāca it kā pašas, līdzko komponiste 12. aprīlī dzirdēja radio ziņojumu par cilvēku kosmosā. 
Šeit minēti tikai daži centrālie, bet ne visi komponistes iemīļotās tēmas realizējurni. Bet tos papildina vēl citi, gan ar pašas autores, gan citu dzejnieku tekstiem, dziesmas gan solobalsij, gan koriem. Šai ziņā par raksturīgu piemēru var noderēt viena no jaunākajām dziesmām «Lidosim» ar L. Paegles vārdiem, veltījums Tautas vīru korim «Tēvzeme» un tā diriģentam Haraldam Mednim. No nelielā, bet komponistei loti tuvā teksta (Tiem drosmes vajaga,/ Kas zvaigznes meklē,/ Tiem spārnus vajaga,/ Kas lidot grib!/ Kam bailes krist,/ lai paliek seklē!/ Mēs, draugi, lidosim,/ Kur zvaigznes zib) izveidota gan intensīvi, gan attīstībā piesātināta un tajā pašā reizē saviļņojoša dziesma, neliela kora poēma. 
Cita dziesma «Mazais astronoms» ar revolucionārās dzejnieces Astras vārdiem zēnu korim, vijolei un klavierēm, stāsta par mazo zēnu, kurš negrib vis gulēt iet, bet nakts debesīs pētīt zvaigžņu ceļus. Sākums skan kā šūpļa dziesma, bet ar dažādiem iztēlojošiem faktūras paņēmieniem un polifoniskiem balsu un instrumentu savijumiem raisās gleznains vokāli instrumentāls tēlojums, kur iejūta brīnumvienkārši apvienojas ar meistarību. Sīs dziesmiņas rašanās it kā sasaucās ar pašas komponistes bērnību, kad viņa savā dienasgrāmatā rakstīja, ka liela izaugusi vēlas kļūt gan «komponists un skolotājs», gan «dzejnieks un zvaigžņu pētnieks». «Mazo astronomu» 6. vidusskolas zēnu koris kādreiz noziedājis 12. aprīlī, un sevišķi lielu iepriecinājumu Lūcijai Garūtai sniedza ziņa, ka zēns pieteicējs klausītājiem pavēstījis: «So dziesmas atskaņojumu mēs veltām Jurija Gagarina lidojumam.» 
Kaut gan pēdējos gados komponiste pati daudz sacerējusi tekstus savam dziesmām un kantātēm — tie parasti paši «atnāk» līdz ar muziķu—, viņa labprāt pievērsusies arī latviešu klasiskajai un mūsdienu dzejai. Visbiežāk radošās ieceres pakavējušās pie Raiņa dzejas un īstenojušās gan dziesmās, gan lielo formu skaņdarbos. Pateicoties Rainim, solodziesmu novadā ienāca sabiedriski nozīmīga tematika. Četras Lūcijas Garūtas dziesmas ar slavenajiem Raiņa tekstiem «Gaismas pils», «Sīs lielās dienas tev liecina» (1967), «Jaunais laiks», «Zīlītes vēsts» (1972) no krājuma «Vētras sēja» (1905) Kārļa Zariņa, Gurija Antipova un pianistes Intas Villerušas izpildījumā Latvijas PSR Komponistu savienības vokālās kamermūzikas plēnumā 1976. gada decembra dienās īpaši izcēlās ar vīrišķīgo noteikto raksturu iepretim daudzajiem citu skaņražu dziļi subtilajiem kamertipa darbiem. Sīs L. Garūtas dziesmas turklāt priecināja ar skaidro, grodo uzbūvi, plašu vokālu zīmējumu un elpu, bagāti veidotajiem klavieru pavadījumiem. 
Pie citiem L. Garūtas jaunajiem darbiem visvairāk saistīja tēlu daudzpusība. Starp apmēram desmit dziesmām skolēnu koriem ar autores, dainu, L. Paegles un Z. Purva vārdiem nebija vienveidīgu. Tieši apbrīnu izraisa komponistes spēja rast katrai iecerei jaunu melodisko tēlu, noskaņu un līdz ar to arī jaunu rakstura pagriezienu. 
Jau pieminēju nelielo, bet poētisko dziesmu-tēlojumu «Mazais astronoms». Gluži citādi skan «Sniedziņš nāk» divbalsīgam korim un klavierēm ar autores vārdiem. Te melodika pakļauta runas intonācijai, jo ir kustīga, atspoguļojot rotaļas, bērnu izsaucienus, bezbēdīgumu. Arī klavieres «tēlo» līdzi, imitējot gan sniega pārslu deju, gan ragaviņu straujos nobraucienus. 
lepretī «Sniedziņam» savukārt grūti iedomāties krasāku kontrastu kā reto augu kolekcionāram Elmāram Jākobsonam veltīto dziesmiņu «Katrā ziedā» trīsbalsīgam korim, vijolei un klavierēm. Arī tai ir autores teksts. Muzikālais tēls izskan tik dvēselīgi un trausli, ka neviļus jādomā par visvārīgāko un maigāko no zemes ziediem. 
Autore pati pēc tautas dainām veidojusi tekstu arī «Dziesmu vācelītei» divbalsīgam korim un klavierēm, kura ir veltījums mūzikas skolotājam Jānim Milzarājam. Daina cildina dziedātprieku un dziedātmāku, tādēļ arī melodija raisās tautiska, apvīta ar piedziedājumiem un piegavilējumiem. Pavadījums ar līganām tēmas piebalsīm un atvasinājumiem gaiši iecerēto mūzikas tēlu vērš vēl svētdienīgāku. 
«Dziesmu vācelītei» tuvu stāv divas latviešu tautasdziesmu apdares «Netīšām es nocirtu» un «Krauklīts sēd ozolā». No abām gribas_ izcelt pirmo kā īstu bērnukora dziesmas rakstības paraugu, jo taja gan gaumīgi, gan dabiski apvienojas iztēlojošas kora faktūras un polifonijas elementi, pie tam ideāli melodiskā balsvedībā. 
Kādu dienu komponisti apciemoja skolēnu delegācija no Leona Paegles vidusskolas, kurā bija mācījusies arī Lūcija Garūta pati. Bērni lūdza uzrakstīt īpašu, viņu skolai veltītu dziesmu. Tā radās veltījums Leona Paegles vidusskolai «Mūsu skola». Komponiste sacerēja tekstu, par moto izvēloties Leona Paegles pazīstamā dzejoļa «Meklētāji» rindas «Mēs esam tie, kas sauli sirdī glabā», sakausējot tās ar saviem vārdiem. Mūzika padevās pacilāta, bet noteikta un skanēja svinīgi kā solījums. Vēl viena dziesma-slavinājums bija veltījums Pionieru pils bērnu korim «Rīga», kad tas atgriezās mājup no UNESCO bērnu un jaunatnes mūzikas konferences Āfrikā, Tunisā, 1972. gada vasarā. «Skani tālu mūsu dziesma» — tā saucās minētais vēstījums — himna pašai dziesmai kā tautu tuvinātājai. Skanīgi un brīvi plūstošo melodiju balstīja plašos akordos veidotais pavadījums. Ko gribējās uzsvērt ar šo Lūcijas Garūtas pēdējos gados radīto bērnu dziesmu nelielo apskatu? Pirmkārt, to, ka tas pēdējos gados bija viens no komponistes daiļrades vadošajiem žanriem, un otrkārt, atklāt mazu stūrīti no viņas radošā darba specifikas. 
Pie Lūcijas Garūtas ar lūgumu pēc jaunām dziesmām nereti griežas diriģenti, visbiežāk Skaidrīte Apīne un Alvīne Gūtmane no 6. vidusskolas, kur šīs pazīstamās dziedāšanas skolotājas vada muzikālā novirziena klases, skolēnu ansambļus un korus; komponiste rakstījusi arī citiem koru kolektīviem, rakstījusi draugiem mūziķiem, gluži vienkārši tāpat draugiem un tuviem cilvēkiem, rakstījusi arī dārgiem aizgājējiem. Komponistei bija nepieciešami pašas vārdi dziesmām arī tādēļ, ka viņa reti rakstīja dziesmu vispār, bet gan sacerēja tās par noteiktu tēmu, vēloties izteikt noteiktas emocijas noteiktam cilvēkam, notikumam. Ne vienmēr tādam nolūkam izdevās piemeklēt dzeju. Turklāt, kā jau minēts, vārdi radīšanas procesā mēdza nākt līdzi skaņām. Gadījās arī tā, ka aktuāls notikums tūdaļ izraisīja radošu atbildi komponistē, kā tas bija ar kantāti pirmajam cilvēka lidojumam kosmosā un arī ar mazo kantāti «Miera saule» trīsbalsīgam skolēnu korim klavieru, flautas un čella pavadījumā. 1973. gada rudenī, noskatoties televīzijā Starptautiskās Miera konferences atklāšanu, noklausoties, ar kādu pārliecību daudzu tautu pārstāvji aicina nosargāt mieru, arī komponiste izjuta vēlēšanos atbalsot šo aicinājumu mūzikā. Viņa apzinājās, ka bērniem nav nepieciešams vienmēr skandināt dziesmas par rotaļām, — var un vajag skart arī nopietnāku saturu. Tā radās tautiski diatoniskā, intonatīvi kompaktā kantāte «Miera saule», kuru dziedājuši gan Pionieru pils, gan 6. vidusskolas koris. 
Bērnu koru repertuārā ar laiku pārgājušas ari vairākas sākotnēji pieaugušo korim vai pat solobalsij rakstītās dziesmas, pirmkārt «Veltījums 1. septembrim», kura dzima 1973. gada rudeni, kad komponiste uz mācību gada sākumu pati nevarēja ierasties konservatorijā, bet gribēja, lai vismaz viņas dziesma šaja diena izskanētu sirdij dārgajās telpās. Sī sevišķi pacilājošā dziesma pirmajā redakcijā tika veidota solobalsij, tad jauktam korimun visbeidzot trīsbalsīgam skolēnu korim ar klavierēm, kur tā, šķiet, atrada savu īsto adresātu. 
Pretēja gaita bija himniski nopietnajai diatoniskā ietērpā veidotajai dziesmai vecāko klašu skolēnu korim «Dzimtajai zemei» ar Z. Purva vārdiem. Nedaudz pārveidojot balsvedību, tā aizgāja arī pie vīru koriem. 
Par īstu vienkāršības skaistuma etalonu uzskatāma skolēnu koriem rakstītā «Liela, plaša mūsu druva» ar autores vārdiem. Tā ir sevišķi daiļa dziesma, kā radīta, lai skanētu dziesmusvētku kopkoru skanējumā, veidota kā viens vienīgs šalciens. Ir arī šīs dziesmas variants jauktam korim. 
Cik dažādas komponistes skaņu paletē ir krāsu un nokrāsu nianses, liecina šķautnaini veidotā, domu un pārdomu bagātā kantāte jauktam korim, solobalsij un ērģelēm ar izteiksmīgo autores tekstu «Sev, tev, visiem» (1970). Kantātes mūzikā atkal ienākusi ekspresīvi piesātinātu intonāciju valoda. Tai pretī rēni dzidrais pastelis, māsai Ernai Reinvaldei veltītā dziesma «Rudu, rudu, rudenīti» solobalsij ar dainu gaumē darināto tekstu. 
Jūsmīgumu, sirdssiltumu pauž dziesmas «Nāc, jaunā audze!» — skolotāju jauktam korim, «Dziesmas gaisma» — medicīnas darbiniecēm, abas ar autores vārdiem, un vēl divas plašāka veidojuma dziesmas, kas izkristalizējušās no tautiska pirmavota. Pirmo «Dziesma — cilvēka dziesma» ar autores vārdiem gribas uzskatīt par komponistes ētiskā ideāla atklāsmi, par viņas dziļi humānās daiļrades būtības izskaidrotāju. Otra ar nosaukumu «Līgo» savukārt ir Lūcijas Garūtas radīts skanīgs piemineklis tautas dziesmai. Plašo, vijīgo kompozīcija apgaro poētiskais, iedvesmas un patiesīguma pilnais Arvīda Skalbes dzejoļa teksts. Dziesmas galvenā tautiskā garā veidotā melodija krāšņas diatoniskas harmonijas satvarā ar plašu attīstību, piebalsīm' variējoties un izrotājoties, slaidi, skanīgi izlīgo savu līgojamo. 
Lūcija Garūta radošajam darbam vienmēr tuvojās ar lielu atbildību, daudz un rūpju pilna domāja par savas daiļrades ievirzi, adresātu. Kad tapa šī komponistes dzimšanas dienai veltītā apcere, viņa atkal un atkal pieskārās jautājumiem par komponista un atskaņotāja savstarpējo mijiedarbi. Komponiste bija norūpējusies, vai atsevišķu viņas koradziesmu grūtības pakāpe nav šķērslis ceļā pie koru kolektīviem, vai tik viņa ir izvēlējusies pareizo korisko izteiksmi. Zinot, ar kādu pārliecību un patiesīgumu Lūcija Garūta radīja savus skaņdarbus, ir saprotams, cik tādas šaubas viņai varēja būt rūgtas. Tieši kora mūzikai komponiste bija nodevusies ar visu sirdi, jo viņu dziļi ietekmēja kora kā daudzcilvēku kolektīva masveidība mūsu republikā un kora kā skanējuma iespējām bagāta mūzikas veida gradāciju plašums un varenums. Ar sevišķu cieņu un mīlestību viņa atkal un atkal runāja par republikas kordiriģentiem, pieminot gan atsevišķu viņai ļoti tuvu koru vadītājus, gan arī plašo pašaizliedzīgo diriģentu plejādi, strādājošu tuvos un tālos Latvijas novados. Daudzus no šiem diriģentiem Lūcija Garūta pazina personiski, jo lielai daļai bija pasniegusi teorētiskās disciplīnas konservatorijā. Mēs, viņas bijušie audzēkņi, zinām, cik pašaizliedzīga Lūcija Garūta spēja būt savā pedagoģiskajā darbā, cik ar tiem pašiem jau pieminētajiem republikas kordiriģentiem pedagoģijas un neklātienes nodaļā tika aizvadītas neskaitītas ārpusskaita stundas, lai tomēr varētu nokārtot mācību procesā nepieciešamo vielu. Komponiste šīs stundas pēc tam pieminēja ar gandarījumu, jo viņai pats svarīgākais bija pozitīvais rezultāts. Ar kādu prieku viņa pirms simtgades dziesmusvētkiem runāja par mūsu koru augsto dziedāšanas kultūru un izpildījuma līmeni, par kopkora izpildījuma elastīgumu un iedvesmu! Lai gan ilgstošās sirdsslimības dēļ komponiste bija spiesta dziesmusvētku gaitai sekot pie televizora, tas tomēr nekavēja dzīvi reaģēt — vērtēt, salīdzināt. 
Lūcija Garūta atkal un atkal uzslavēja diriģentu lielo un prasmīgo darbu, kas bija pamatā republikas koru kultūras vispārējam pacēlumam. Kad mēs ar komponisti viņai dārgo tēmu pārrunājām, bija jūtams, ka sirds dziļumos minētajā izaugsmes procesā viņa sajūt ieliktu arī savu darba daļu un ka viņai ir prieks par to. Es sapratu arī, ka dziļi sirdī komponiste izjūt ilgas, lai arī viņas dziesma vēl īsti izskanētu uz lielās dziesmusvētku estrādes. Lūk, kādēļ komponiste dažkārt šaubījās par savas radošās metodes lietderību. 
Lūcija Garūta piederēja pie to komponistu daļas, kuru daiļrade atraisījās koncertdarbībā. Arī vēlākos gados komponistei šķita ļoti būtiski, kā klausītāji uztver viņas skaņdarbus. Tādēļ tik daudz rūpju un laimīgu domu vijās ap priekšā stāvošiem 75. dzimšanas dienas koncertiem, apsverot atskaņotāju izvēli un koncertu repertuāru. 
Tās ir tikai dažas tēmas no mūsu pēdējām sarunām pēdējā ziemā. Komponiste bija pavisam trausla — viņas roka tik viegla, ka to sasveicinoties nedrīkstēja ciešāk satvert, bet toties viņa izstrāvoja garīgo spēku, neizmērojamu pacietību un mīlestību. 
Komponiste līdz savai pēdējai dienai strādāja, sēžot pie mazās pultītes, blakus savam melnajam draugam — kā viņa ar lielu sirsnību dēvēja savu mazo kamerflīģeli. 

76 “Latviešu Mūzika” nr. 13 (1978) | Vita Lindenberga
DAŽAS DRAMATURĢIJAS IEZĪMES BENDŽAMINA BRITENA OPERĀ «SKRŪVES PAGRIEZIENS» 
Vita Lindenberga 
Angļu komponists Bendžamins Britens padomju mūzikas dzīvē ienāca 1964. gadā, kad viņš ar savu operas trupu viesojās vairākās mūsu zemes pilsētās. Toreiz arī Rīgas publika iepazina komponista operas «Skrūves pagrieziens», «Alberts Hērings» un «Lukrēcijas apkaunošana». Sekojošajos gados viņa skaņdarbi izraisīja atbalsi plašos klausītāju slāņos, kļūstot par mūsu mūzikas kultūras neatņemamu sastāvdaļu. Tāpēc jo sāpīgi skāra vēsts par komponista pāragro nāvi 1976. gada decembrī. Padomju Savienībā Britens pabija vairākkārt — gan spriega darba posmos, gan atpūtas brīžos, kas komponistu nereti rosinājuši jaunai radošai darbībai. (Tā radies viņa dziesmu cikls «Dzejnieka atbalss» ar Puškina tekstu.) Cieņu angļu komponista daiļradei apliecina arī Šostakoviča 14. simfonijas veltījums Bendžaminam Britenam,, operas «Sapnis vasaras naktī» uzvedums Maskavā un daudzu citu skaņdarbu atskaņojumi. Rīgā izskanējis skaņraža «Kara rekviēms», Variācijas par Frenka Bridža tēmu, Vienkāršā simfonija stīgu orķestrim, Serenāde tenoram, mežragam un kamerorķestrim,, operteātra iestudējumi — komponista pirmā opera «Pīters Graimss». 
Britena vārds it kā kļuvis par XX gadsimta angļu mūzikas renesanses simbolu. Viņš ir redzamākais mūsu laikmeta angļu komponists, kura mūzika guvusi vispārēju ievērību un starptautisku nozīmi. Britena vokāli instrumentālo darbu klāstā centrālo vietu ieņem komponista daiļrades pamatžanrs — opera_. Seit viņa stila iezīmes izpaužas visspilgtāk un koncentrētāk. Sajā žanrā Britens sevi visjūtamāk apliecinājis kā pēckara perioda komponistu, kura darbos atklājas jaunas, laikn; Um raksturīgas tēmas. Komponista uzmanība pievērsusies notur.gam tematikas lokam, kas viņa operās sazarojas kā vispāralvēcīgu psiholoģisku un ētisku problēmu risinājums. Britena daiļrade uzplaukusi periodā, kad progresīvos ārzemju māksliniekus aktīvi nodarbina jautājumi par cilvēka sirdsapziņu, dzīves pretrunām, labā un ļaunā kategoriju attiecībām. Daudzās operās, it sevišķi «Skrūves pagriezienā», arī Britena uzmanība pievērsusies minētajām tēmām. Nereti viņa skaņdarbi izsauc klausītājos kritisku attieksmi pret tiem sociālajiem apstākļiem, kas izraisa varoņu iekšējās pretrunas un konfliktus ar apkārtējo vidi. Arī pievēršoties nelaikmetīgiem sižetiem, komponists saglabā sev raksturīgo darbības dinamiku, atklāj varoņu raksturus no psiholoģiskā reālisma pozīcijas. Spilgti Britena daiļradē izskan pretkara tēma. Koncentrējusies «Kara rekviēmā», tā parādās arī karā cietušajiem bērniem veltītajā kantātē ar Brehta tekstu un ienāk komponista muzikālā teātra žanrā — pēc Henrija Džeimsa stāsta sarakstītajā operā «Ouens Vingreivs» (1971). 
Britens pieder pie tiem komponistiem, kuru daiļrades spēks ietverts ne tik daudz atsevišķu mūzikas izteiksmes līdzekļu novatorismā, cik skaņdarbu dramaturģiskās organizācijas izteiksmībā un iedarbīgumā. Organiska tradicionālo mūzikas valodas elementu sintēze ar atsevišķiem laikmetīgās mūzikas meklējumiem Britena daiļradē iezīmējusi vienu no savdabīgākajām un spilgtākajām laikmetīgā reālistiskā mūzikas teātra parādībām. Jaunā apkārtējās īstenības izpratne XX gadsimtā arī Britena daiļradē saistās ar kvalitatīvi jaunu reālistiskās opermākslas pakāpi — ar tieksmi izvēlēties libretu prozā, tuvinot to sadzīves runai, ar plašāku formas līniju meklējumiem, ar runas intonāciju pārtapšanu vokālo partiju melodikā. Šajos autora meklējumos jūtama tendence pārvarēt žanra nosacītību, novecojušās estētiskās pozīcijas, tuvināt operu dramatiskā teātra prasībām, reālai dzīvei. Visās operās jūtam apkārtējās dzīves parādību neizskaistināšanu, paskarbu kolorītu. Dažreiz tas izpaužas arī īpatnējā vokālā sastāva izvēlē. Dažās operās vai nu nemaz nav sieviešu tēlu («Bilijs Bads»), vai arī komponists aizstājis sieviešu balsis ar vīru (operas mistērijas izpildījumam baznīcā). Zīmīga arī Britena harmoniskās valodas izvēle. Romantismam raksturīgās akordikas vietā lietoti atturīgākie, skarbākie kvartakordi, sekundu saskaņas, balsu lineārās kustības rezultātā radušās struktūras. Britena operu izrādēs nav spoži skaņdarbi tikai tīri estētiska rakstura gaumes apmierināšanai. Komponista demokrātiskums izpaužas arī tajā apstāklī, ka viņš tiecas stimulēt skatītāja aktivitāti, liekot ne tikai pasīvi uztvert emocijas, bet arī vērtēt, secināt. Tāpēc arī mums tik tuva Britena daiļrade. Komponists savā mūzikā pratis sakausēt dziļu domas spēku ar sasprindzinātu emocionālo darbību. Kā darbs, kur koncentrējušās Britenam raksturīgākās estētiski filozofiskās problēmas un stila iezīmes, apskatam izvēlēta tieši opera «Skrūves pagrieziens», kuras klavierizvilkums un skaņu ieraksts atrodas Jāzepa Vītola Latvijas Valsts konservatorijā. Lai noskaidrotu Britena operu muzikālās dramaturģijas īpatnības, nepieciešams galvenajās līnijās aplūkot komponistam raksturīgo problēmu un konfliktu loku, jo ar tematikas īpatnībām cieši saistīts jautājums, no kādām ētiskām pozīcijām Britens tuvojas savam mērķim. Tajos gados, kad veidojās komponista personība, kad viņa daiļrade jau izsauca vispārēju interesi, Anglijas sabiedriskajā dzīvē sāka ievērojami pieaugt «mazo cilvēku» loma, kuru dzīve līdz tam bija ritējusi it kā nepamanīta, paliekot nomaļus no lieliem vēsturiskiem un dramatiskiem notikumiem. Bendžamins Britens ir viens no pirmajiem angļu skaņražiem, kas savā daiļrade pievēršas šo neievērojamo varoņu dzīvei. Visas komponista operas, kuru tematika pirmajā brīdī šķiet izteikti angliska, vienlaikus ietver sevī arī vispārcilvēcīgas problēmas, atspoguļo autora uzskatus par dzīves īstenību, par cilvēka morāles normām. Līdztekus jaunajai tematikas ievirzei, komponista operās vērojama atsevišķu ar nacionālajām tradīcijām saistītu tēmu tālāka attīstība un jauna interpretācija. Britena operās klausītājs sastop tēlus, kuri Anglijā vairāku gadsimtu gaitā ieguvuši tradicionālu nozīmi, sevišķi bieži gūstot izpausmi literatūrā. Šīs tradīcijas it kā no jauna atdzimušas Britena daiļradē, kur tās pārtapušas uz laikmetīga muzikālā pamata un saistītas ar raksturīgām XX gs. problēmām un pasaules uztveres īpatnībām. Jūras tēls, kas tik bieži sastopams Dž. Kraba, C. Dikensa, K. Mensfīldas un citu autoru darbos un uz kura pamatojas V. Ternera daiļrade, jaunā izgaismojumā atdzimis Britena operās «Pīters Graimss» un «Bilijs. Bads». Komponista daiļradē redzam arī satīriski zīmētus angļu mietpilsoņu portretus, kas tāpat bieži sastopami angļu literatūrā un mākslā (piemēram, Hogarta grafikās). Vairākos darbos parādot angļu bērnu smago likteni, Britens turpina izcilā reālista Dikensa tradīcijas (opera «Mazais skursteņslauķis»). Varam teikt, ka Britena varoņi nokāpuši no operas skatuves, pārsoļojuši savas zemes robežas. Ar viņa operām angļu mūzikā ienākušas jaunas mākslinieciskas tēmas, raksturi un konflikti. Neievērotajā «mazā cilvēka» liktenī komponists pratis saskatīt un atveidot angļu mūzikā līdz šim nepazītu dramatismu un pārdzīvojumu dziļumu. Lai gan Britena operu varoņi ir visdažādākolaikmetu pārstāvji, kopējs viņiem ir tas, ka zināmā mērā viņi atspoguļo laikmetīgās buržuāziskās sabiedrības raksturīgākās garīgās iezīmes, tās atsevišķu locekļu iekšējo konfliktu ar sirdsapziņu. Lai vēl spēcīgāk pasvītrotu cilvēku ciešanas, ikvienas būtnes tiesības uz laimi, komponists vairākās operās parādījis bērnu likteņus un pārdzīvojumus — zvejniekzēnu operā «Pīters Graimss», skursteņslauķi Semu «Mazajā skursteņslauķi», Mailzu un Floru «Skrūves pagriezienā». Britens smalki izjutis, ka «pats spēcīgākais protests ir tas, kas beigu beigās izlaužas no krūtīm pašiem vājākajiem un pacietīgākajiem»1. Komponistam ir tuvas humānistiskas idejas dažādās to izpausmes formās. Ar tām caurstrāvoti visi komponista skaņdarbi,, neskatoties uz žanra, tematikas un satura atšķirībām. Britena daiļrades galvenā vadlīnija — pārdomas par cilvēka dvēseles drāmu, kuru izraisa citu ļaužu varmācīga rīcība. Cilvēka personības vienreizība, līdzjūtība cilvēkam dažādos dzīves pārbaudījuma brīžos ir Britena daiļrades humānisma pamats. Komponista operu konflikti, arī tad, ja to sižeti smelti pagātnē, raksturīgi ar aktualitāti ikvienā laikā, arī mūsdienās. Britena varoņu laikmetīgums izpaužas komponista risināto konfliktu un problēmu spriegumā un mūžīgumā. Britens nekad neizdara pārsteidzīgus secinājumus attiecībā uz savu varoņu rīcību, pārsteidzīgi nenosoda to uzvedību, kļūdas, necenšas arī vienmēr tos attaisnot. Komponists vispirms ļauj smalkjūtīgi ieskatīties tajos motīvos un blakus apstākļos, kas pamudinājuši viņa varoni attiecīgi rīkoties. Atsevišķas domas, vērtējumus skaņradis it kā neizsaka līdz galam, ļaujot spriest un vērtēt pašam klausītājam. Komponists it kā uzsver, ka reālā dzīve, nereti arī varoņu dzīves apstākļi ir tik sarežģīti, ka bieži neļauj tūlīt traģēdijas atrisinājuma brīdī nekļūdīgi pateikt, kurš no tās dalībniekiem ir vairāk un kurš mazāk vainīgs tās cēloņos un gala iznākumā. Jāatzīmē, ka mūsu dienās Rietumu pasaules mākslinieki ne vienmēr jūtas pietiekami spēcīgi, lai spētu rast atbildi uz visām savā darbā izvirzītajām problēmām. Pastāv jautājumu loks, kuru Britens pats neatrisina, bet ļauj tajā Orientēties pašam klausītājam.1 Jaunā veidā ieinteresēt klausītāju, likt tam ieraudzīt jau zināmo neparastā gaismā, vērtēt to ar svaigu, no rutīnas brīvu skatienu — lūk, kur savu radošo uzdevumu saskata Britens. 
No visām komponista operām pats sarežģītākais konflikts izpaužas operā «Skrūves pagrieziens».2 Galvenā šīs operas ideja vēršas pret uzskatu kategorisku uztiepšanu, skan kā pārmetums cilvēkiem, kas kā vienīgo dzīves mērauklu pieņem tikai savus uzskatus. Šī skaņdarba pamatā izmantots izcilā prozas meistara — psiholoģiski saasinātā stila pārstāvja Henrija Džeimsa (1843—1916) stāsts.1 Džeimsa prozas stils vēl joprojām pieder pie angļu literatūras virsotnēm. Acīmredzot tieši divas īpašības — reālistiski saasinātais psiholoģisms un spožā stila meistarība — piesaistīja Britena uzmanību. Džeimsa prozā viņš saskatīja tās nepieciešamās iezīmes, kādas bija vajadzīgas, lai izveidotu jaunu, dramaturģiski spēcīgu operu. Vienlaikus šajā darbā Britens varēja veiksmīgi atrisināt arī vēl vienu XX gs. angļu nacionālajai operai tik svarīgu uzdevumu — ietvert mūzikā (varoņu intonatīvi melodiskajā runā) angļu valodas spožumu un izteiksmes daudzveidību. Līdz šim neviena Britena opera nav izsaukusi tik daudz minējumu par tajā ietvertās pamatdomas jēgu. Nereti izskanējuši virspusīgi spriedumi, kas šo operu piesaistījuši bērnu operas žanram, vai pieņēmumi, ka šajā darbā komponistam romantiskā gaismā lieliski izdevies parādīt senlaicīgai Anglijas pilij tik raksturīgās šausmas un spokus. «Skrūves pagriezienā» komponists tomēr pieskāries daudz svarīgākai, dziļi laikmetīgai tēmai. Sī sižeta izvēle atkārtoti liecina par komponista tendenci pievērsties «mūžīgiem konfliktiem». Neapšaubāms ir viens: šajā darbā Britens atkal traktējis savu iecienīto tēmu — nosodīt cilvēka varmācīgu rīcību pret citu personību. Ir robeža, kuru pārkāpjot Guvernantes rīcība iezīmē liktenīgo pavērsienu, kas noved līdz krīzei. Komponistam licies svarīgi parādīt, ka abas pretējās varoņu grupas — spoki un Guvernante — ir trauslo bērnu personības iznīcinoši spēki. Komponista uzmanība koncentrējusies uz bērniem — mazu, patstāvīgu pasauli, kas ir sevišķi jūtīga pret rupju iejaukšanos no ārpuses, dziļi no tās cieš, pat iet bojā. Operas noslēgumā Guvernante, panākot no Mailza atzīšanos, iznīcina Kvinta varu, bet tas savukārt jau iznīcinājis viņas dvēseles līdzsvaru. So divu spēku savstarpējā cīņā, to egoisma salauzts iet bojā vājākais — Mailzs. Nav šajā drāmā varoņu, kuri varētu aizstāvēt savu ideālu pareizību. Būtībā visi traģēdijas galvenie dalībnieki vai viņu ideāli tiek iznīcināti. 
Ne vienmēr viegli orientēties Britena varoņu rīcībā, ne vienmēr uzreiz kļūst skaidrs, kur slēpjas to spēks un vājums. It īpaši to jūtam operā «Skrūves pagrieziens». «Dažādās tautās un dažādos laikos laba un ļauna jēdzieni tik ļoti mainījušies, ka tie bieži runājuši viens otram pretī. Bet kāds varbūt iebildīs: labs tomēr nav ļauns, un ļauns nav labs, ja labu un ļaunu sametīs vienā kaudzē, tad zudīs katra tikumība un katrs varēs darīt un rīkoties, kā viņš grib . .. Bet tik vienkārši šis jautājums tomēr nav atrisināms. Ja tas tiešām būtu tik vienkārši, tad taču nebūtu nekādu strīdu par to, kas labs un kas ļauns, tad katrs zinātu, kas labs un kas ļauns.» Šie Engelsa vārdi ir it kā epigrāfs Britena varoņu rīcībai, jo dzīve ir tik sarežģīta, ka «tīru parādību» tajā tikpat kā nav. Atsevišķās Britena operās varoņa sākotnējā šķietamā nepievilcība izsauc klausītāju līdzjūtību, dažkārt pat simpātijas («Pīters Graimss»), bet kādreiz motīvi, kas pirmajā acu uzmetienā šķiet pareizi un neapšaubāmi, noved līdz katastrofai («Skrūves pagrieziens»). Neparasti operai ar vairākām darbojošām personām ir tas, ka visu notikumu izklāsts sniegts it kā caur vienas personas — Guvernantes skatījuma prizmu. Katra no operas divu cēlienu ainām iecerēta, lai pavirzītu drāmu par vienu attīstības pakāpi tālāk. Tajā pašā laikā — galvenokārt I cēlienā — zināmā mērā parādīta arī apkārtējā vide. Šie pakāpeniskie soļi dramatisko peripetiju attīstībā jau samērā tuvu aizved līdz «Skrūves pagrieziena» idejai, kuras muzikālās dramaturģijas pamatā ir variāciju forma. 
Džeimsa stāsta forma ar 24 atsevišķām īsām nodaļām daudzējādā ziņā arī atgādina variāciju virkni un, iespējams, komponistam diktējusi formas izvēli. Sajā operā Britens savdabīgi risina dramatisko konfliktu, augstāko kulmināciju izveidojot pēdējā ainā — Mailza nāves skatā — un apvienojot to ar darbības atrisinājumu. Tādējādi pēc nepārtrauktas, arvien sasprindzinātāku ainu virknes iestājas krass lūzums. Ar to komponists sasniedzis svarīgu rezultātu — pārvarējis klausītāju inerci, pārvēršot pierasto un gaidāmo jaunā, līdz šim nedzirdētā kvalitātē. «Pats galvenais, kas viņu saista operas žanrā, — uzdevums atveidot mūzikā angļu runas intonācijas. Viņa kritiķiem jāatzīst, ka to viņš veic lieliski,» — tādiem vārdiem raksturoti komponista centieni operas žanrā jau viņa darbības sākumā.1 Visos savos scēniskajos darbos Britens pieturas ne pie parastas, runas intonācijas reāli atveidojošas deklamācijas, rečitatīva, bet pie deklamācijām, kuras būtībā balstās uz noteiktu psiholoģisku zemtekstu. Deklamācija Britenam vajadzīga ne tik daudz, lai skaidri novestu varoņu runu līdz klausītājam, cik tāpēc, lai tā iegūtu čehoviskās prozas deklamācijas nozīmi, runas izteiksmību kā Cehova lugās, kur paši ikdienišķākie vārdi attiecīgajā intonācijā var iegūt negaidītu iedarbības spēku. Ja «Pīterā «Graimsā», uzsverot galvenā varoņa atšķirības no pārējiem iedzīvotājiem, Britens balstās uz patētisku, lielās līnijās veidotu deklamāciju (līdzīgu tai, kāda skanēja no skatuves Šekspīra lugās), tad bieži «Skrūves pagriezienam» raksturīga čehoviskā maniere ar smalkam niansēm un gaismēnām.1 Tāpēc komponists nereti ar atsevišķiem paņēmieniem pasvītro, akcentē tekstā vārdus, kuriem ir sevišķi svarīga nozīme vai slēpta jēga, lai parādītu vissīkākās izmaiņas savu varoņu psihē. Lūk, kāpēc kādreiz pašas vienkāršākās sarunu frāzes viņa daiļradē iegūst neparastu nokrāsu, «patvaļīgu» ritmiku, intonatīvi savdabīgu pamatu. Tādēļ Britena operu izpildījumā sevišķi nozīmīgs ir vokālās interpretācijas jautājums. lejūtīgs dziedātājs pratīs atveidot to slēpto melodisko sakarību, ko Britena mūzika ne vienmēr viegli uztvert un atklāt. «Skrūves pagriezienā» cilvēka balsij neatkarīgi no orķestra jāatveido frāzes iekšējā jēga, tās slēptais zemteksts jeb, kā teicis Staņislavskis, «vārdiskā darbība». Būtiskākais komponista uzdevums šajā darbā bijis atveidot emocionāli patiesus pārdzīvojumus dramatiski un psiholoģiski piesātinātā situācijā. Tāpēc intonatīvās valodas priekšplānā Britens neizvirza nevainojami precīzas sarunu valodas intonācijas, bet slēpto emociju un domu nianšu atveidojumu. Tādā sakarībā Britens traktē cilvēka balsi kā smalku orķestra instrumentu, un šinī apstāklī slēpjas viņa melodiskā rečitatīva neparastais iedarbības spēks. Arī orķestra partijā Britens cenšas melodizēt katru instrumenta balsi, lai tās iegūtu instrumentālas deklamācijas raksturu, pasvītrotu un papildinātu vokālo līniju. Līdz ar to veidojas it kā vokālo runas intonāciju papildinošs komponents, kas jo sevišķi svarīgs ir šādā kamertipa operā, kur katra tembra diferenciācijai piemīt sevišķi liela loma. Tembrālās dramaturģijas īpatnības «Skrūves pagriezienā» daudzējādā ziņā atstāj ietekmi uz visu varoņu specifisko runas iekrāsojumu. Sajā darbā bez smalkas atsevišķo instrumentālo tembru uztveres vokālistam paliks neaizsniegta emocionāli atbilstoša, pareiza melodiskās līnijas artikulācija. Un otrādi — dziedātajā vārdā ietvertās intonācijas atkārtoti aizved pie jauna «potenciālās enerģijas» uzkrājuma orķestrī. Instrumentācija ar savu tembru «uzskaņo» dziedātāju, kuram balss it kā jāpiemēro jūtīgāko instrumentālo intonāciju raksturam. Dziedātājs un orķestris šeit visciešākā kārtā saistīti un it kā savstarpēji nosaka tembrālo un dinamisko intonāciju raksturu. Spilgts piemērs tam ir II cēliena sākums — 8. variācija un sekojošā Kvinta un Džeseles saruna. Šī ciešā instrumentālās un vokālās intonācijas saistība piešķir operai nepieciešamo dramaturģiskās līnijas vienotību un atklājas arī, lielās līnijās izsekojot operas intonatīvajam pamatam. Viena no raksturīgākajām intonācijām operā veidojas uz kvartas-kvintas intervāla, kas dzīvajā runā iegūst sevišķu nozīmi. Tai pašā laikā šīs intonācijas ir arī instrumentālās variāciju tēmas pamats. Sī intonācija ieņem svarīgu vietu visas operas gaitā. Vai Britens šinī skaņdarbā vairāk balstījies uz sadzīves runas manieri vai pietuvojies teatralizētai deklamācijai? «Skrūves pagriezienā» runas intonāciju atveidojumā Britens it kā seko abām iespējām. Runas intonācijas šeit saistītas ar vispārinātu runas manieres un deklamatoriskā pamata sintēzi. Atšķirība no iepriekšējām Britena operām ir tā, ka šī darba vokālā līnija vairāk nekā līdzšinējos darbos tuvināta brīvi veidotai prozas deklamācijai. 
Britens plaši izmanto skaņkārtiski daudzveidīgi niansētu pamatu, no kura izaug smalki diferencētas runas intonācijas. Daudzkārt varoņu runa balstās uz palielinātiem un pamazinātiem intervāliem, bieži komponists lieto arī brīvu metriku, atkāpjoties no noteiktiem metriskiem apzīmējumiem. Kvartu-kvintu intonācijas turpretī ir visas operas kopējais pamats, bet galvenokārt tā ir Guvernantes vadintonācija, raksturīgs viņas vokālo frāžu noslēgums. 
Bez šāda veida intonācijām, kas aptver samērā šauru diapazonu, ar Guvernantes tēlu (daļēji arī ar ekonomes frāzēm) saistīta vēl viena izteiksmīga intonatīva līnija. Tās ir plašāka apjoma intonācijas, kurām raksturīga sarunu valodas diapazona paplašināšanās, bieži arī parastai sarunai netipisku papildu akcentu veidošana. Sādu frāžu temporitma palēnināšana jau bieži noved pie melodiski izvērstas vokālās līnijas, kā arī nereti izdala pašus nozīmīgākos sarunas vārdus. 
Būtisku dramaturģisku kontrastu minētajām intonāciju sfērām iezīmē bērnu dziesmu stingrā diatonika. Uz šī skaidrā fona vēl spilgtāk iezīmējas saasinātais operas konflikts. Viens no spilgtākajiem momentiem šeit ir I cēliena aina, kur pēc gaišās bērnu rotaļu dziesmas Kvints pēkšņi parādās Guvernantei bērnistabas logā. Treša līnija, kas pretnostatīta iepriekšējam, ir Kvinta un Džeseles intonāciju komplekss. Tā pamatā ir īpaša skaņkārta (harmoniskais mažors-minors ar līdiskās un miksolīdiskās skaņkārtas iezīmēm). Šo personu raksturīga iezīme — vilinošas vokalizācijas, noslēpumaini glissando. Šīs melodiskās frāzes ir pēc iespējas attālinātas no reālās sarunu valodas arī ar to, ka tajās nav paužu, tās veidojas it kā ar vienu elpu. 
Komponista augstā meistarība ļauj viņam, izveidojot tik kontrastējošas intonāciju sfēras, saglabāt visa skaņdarba intonatīvo vienotību. Atsevišķi intonāciju sīāņi nav krasi atšķirīgi, bet bieži pāriet cits citā. Glissando paņēmiens, kas izmantots Kvinta vokālajā partijā, nereti parādās arī bērnu un Guvernantes partijās. Ar Kvinta vokālo partiju Guvernanti saista arī atsevišķas viņam raksturīgas intonācijas. Tāpat kopējas intonācijas raksturīgas Guvernantes un Džeseles vokālajai partijai. 
Guvernantes raksturīgie kvartas soļi savukārt sastopami arī ekonomes un Mailza dziedājumos. letverot dzirdes pieredzē sadzīves runas elementu vispārinājumu un laikmetīgās aktieru runas deklamācijas pamatus, Britens savā daiļradē jūtīgi reaģējis uz visām apkārtējās runas nianšu īpatnībām. Vokālās izteiksmības spēks komponistam apvienojas ar laikmetīgās runas intonāciju iedarbīgumu. Izteiksmīga runas intonācija komponista vokālajās partijās nav atrauta no muzikālā pamata, un otrādi — dzīvā runa tajā nezaudē spilgti izteiktu nacionālo pamatu, anglisko runas savdabību. Pie tam svarīgi atzīmēt, ka vārds Britena operās iegūst tēla, intonācijas nozīmi. Tas tikai vēlreiz pasvītro Britena daiļrades reālistisko ievirzi atšķirībā no Rietumu komponistu avangarda, kuram raksturīga vārda atraušana no intonācijas, vārda jēdzieniskuma zaudēšana. Opera «Skrūves pagrieziens» iezīmē kvalitatīvu lēcienu komponista daiļradē, ir viņa muzikāli dramaturģisko meklējumu jauna etapa sākums. Daudzējādā ziņā operas novatoriskās iezīmes ir radušās meistarīga formas lietojuma rezultātā. Ja iepriekšējās operās autors sekmīgi balstījies uz veiksmīgu līdzšinējo tradicionālo formu lietojumu, tad «Skrūves pagriezienā» jārunā par pilnīgi jaunu komponista pieeju formas veidotājos procesos. Šīs operas galvenā īpatnība irinstrumentālu variāciju cikls, kas veidojas pirms katras ainas. Šīs variācijas it kā emocionāli noskaņo klausītāju katrai ainai, apstiprina galveno dramaturģisko līniju. lepriekšējos muzikālos skatuves darbos variāciju forma bieži bija izmantota atsevišķās ainās, atspoguļojot it kā vienu izveidojušos situāciju, atsevišķus raksturus dažādos rakursos. «Skrūves pagriezienā» turpretī variāciju cikls ir galvenais sasprindzinātās domas, arvien pieaugošā dramatisma izteicējs. Būtu maldīgi uzskatīt, ka variāciju forma šinī gadījumā radusies, komponistam pieturoties pie angļu mūzikā no Persela laikiem tik tipiskajiem formu veidojumiem. Britena daiļradē variācijveidīgie procesi ir arī XX gs. mūzikai raksturīga izpausme. Spilgts piemērs tam ir arī «Skrūves pagrieziens». Tas ir mūzikas vēsturē retais gadījums, kad komponists visas operas gaitā lieto variāciju formu, kuru starpā atrodas atsevišķas ainas.1 Kā pareizi atzīmē Britena daiļrades pētnieks mūzikas zinātnieks A. Tauragis, «Skrūves pagriezienā» konsekventi lietotā variāciju forma sevi neattaisnotu citā līdzīga mēroga skaņdarbā, un tikai darbības koncentrēšana uz vienu dramaturģisku situāciju, lakonisms un blakus sižetisko līniju neievešana ļāvusi to tik sekmīgi īstenot. Katra operas aina ir it kā kārtējais savdabīgais skrūves pagrieziens, kas pastiprina dramaturģisko sasprindzinājumu, kura rezultātā arī notiek traģiskais pēkšņais atrisinājums. Tādējādi galvenā operas muzikāli dramaturģiskā līnija saistīta ar «skrūves tēmu», kas attīstīta variācijās. Tai pašā laikā katra atsevišķā aina, kas atrodas starp variācijām, savukārt kopsummā veido svītas struktūru. Rezultātā izveidojas līdzsvarota forma, kurā ainu sagatavojumi — instrumentālie ievadi — tiek nomainīti ar pašu darbību, kas no jauna izsauc jaunu dinamisku impulsu — sekojošo variāciju. Sādā mijiedarbībā tradicionālās formas veido it kā kvalitatīvi jaunu formu, ko nosacīti varētu nosaukt par ķēdes formu1. Tā veidojas no variāciju virknes, kuru periodiski pārtrauc svītas daļas, bet tās savukārt nomaina jaunu variāciju cikls. «Skrūves pagriezienā» dramatiskais akcents veidojas ne tikai vokāli instrumentālās ainās, bet arī tīri instrumentālās epizodēs. lepriekšējās operās tās tikai bija dramatisko konfliktu pastiprinošs līdzeklis, bet «Skrūves pagriezienā» 14. ainas «Klavieres» instrumentālais sākums iezīmē vienu no operas dramatiski spēcīgākajām kulminācijām. Otra ķēdes formas puse — vokāli instrumentālās ainas — iezīmējas ar kulmināciju operas noslēgumā. Interesanti, ka šajā formā, kas veidojas visā operā kopumā, savukārt veidojas atsevišķas subformas. Pa lielākai daļai tās ir nelielas formas — galvenokārt perioda robežās (bērnu dziedājumi, traģiskais Mailza vadmotīvs — dziesma «Malo»), nereti vienkāršā trīsdaļībā (Kvinta un Džeseles dziedājums). Tā nelielās formas vai nu palīdz sagatavot sasprindzinātākās un dramatisma ziņā intensīvākās epizodes, vai arī dod klausītājam iespēju atslābināt milzīgo sasprindzinājumu, izjust it kā atelpu galvenās dramaturģiskās līnijas attīstībā. Ar šīm nelielajām atkāpēm Britens sekmīgi pārvar pierasto formas struktūras inerci, vēl spēcīgāk ļauj izjust galvenā konflikta vērienu un spēku. «Skrūves pagrieziens» pieder pie tā Britena daiļrades perioda, kad komponists jūtami pastiprinājis skaņkārtas lomu dramaturģiskajos procesos. Daļēji tā ir laikmeta vispārēja parādība, kas iezīmējas ar visdažādāko skaņkārtisko sistēmu evolūciju. Tā savas pēdas atstājusi arī Britena daiļradē, sevišķi «Kara rekviēmā» un «Skrūves pagriezienā». Pirmoreiz Britena operās galvenās varoņu grupas atšķiras ar dažādu skaņkārtu lietojumu to raksturojuma. Tā, piemēram, bērnu dziedājumos dominē diatonika, Guvernantes — diahromatika, bet Kvinta un Džeseles vokālās partijas raksturotas ar neparastiem, specifiskiem skaņkārtu veidojumiem. Dažreiz vokālo partiju apvienojums ansambļos izveido poliskaņkārtu muzikālā auduma faktūru, kas nebija raksturīgi agrākajiem Britena skaņdarbiem. Sīs operas galvenais konflikts līdz ar to gūst atspoguļojumu arī skaņkārtiskajā dramaturģija, lai gan lielos vilcienos starp cēlieniem saskatāmas arī tonālās dramaturģijas iezīmes. Tonalitāte As-dur ar melodiskā un līdiskā mažora iezīmēm raksturīga centrālajām ainām, bet ar Guvernantes tēlu saistītais A-dur ietver darbības malējās ainas: I cēl. A-dur — As-dur, II cēl. As-dur — A-dur. Nesaraujot saites ar muzikālās domāšanas klasiskajiem pamatiem, Britens «Skrūves pagriezienā» skaņkārtiskā izteiksmīguma ziņā atradis jaunas dramaturģiskās attīstības iespējas. Tām Britenu pakāpeniski tuvinājusi viņa komponista rokraksta evolūcija, kurā jo raksturīga iezīme ir jaunu skaņkārtu ieviešana, variēšana un savstarpēja mijiedarbība. Vārdus, kurus Britens teicis par savu daiļrades metodi, pilnībā var attiecināt arī uz viņa orķestrālās rakstības principiem: «Mans stils vērsts uz to, lai atteiktos no visa liekā. Sasniegt galējo izteiksmes skaidrību — tas ir mans mērķis.» 
Orķestra faktūra, kurā ar maksimālu skaidrību jūtams ne tikai atsevišķu instrumentu grupu pretnostatījums, bet arī katras balss tembrālā izteiksmība — tāds ir Britena ideāls savu radošo ideju iemiesošanā. «Skrūves pagriezienā» tieši tembrs ir sevišķi piemērots vissmalkāko psiholoģisko noskaņu materializēšanā. «Pltera Graimsa» orķestrī salīdzinājumā ar «Skrūves pagriezienu» ir vairāk izteikta vokālā puse, daļēji arī tāpēc, ka šajā operā liela nozīme ir peizāžai, dabai. «Skrūves pagriezienā», kur vadošā līnija ir psiholoģiskā, instrumentālām partijām piemīt cits raksturs — to intonācijas iegūst it kā runas raksturu. Orķestra un vokālo balsu ciešā savīšanās rada dziļākā psiholoģisma atmosfēru, dod tembram iespēju ne tikai raksturot skatuvisko darbību, bet arī sekmēt spilgtu zemteksta izpausmi. Dabīgi, ka ne jau visās ainās zemtekstam piemīt vienlīdz svarīga loma. Vislielāko nozīmi tas iegūst Guvernantes monologos, kuros sākumā izpaužas viņas prieks un pacilātība, tad šaubas, pārdomas, mokošas priekšnojautas. Sīm epizodēm sevišķi raksturīga rečitējoša deklamācija vokālajā partijā un šīs deklamācijas atskaņas orķestrī. Spilgts piemērs tam ir 2. aina, kur gaišais vijoļu tembrs pasvītro Guvernantes kluso prieku un gaišo noskaņojumu, pirmo reizi tiekoties ar bērniem. Situācijas dramatizācija notiek nākamajā ainā, kur Guvernante lasa vēstuli, kurā paziņots par Mailza izslēgšanu no skolas. Celestai, kas operā iegūst spokus raksturojoša tembra lomu, pievienojas fagota, čella un kontrabasa balsis, bet pēc tam stīgu grupā notiek intensīva muzikālā materiāla polifonizācija. Tembrs kā psiholoģiski ietekmīgs faktors darbojas arī traģiskajā Mailza dziesmā «Malo», kur sasprindzinātā psiholoģiskā situācija sākumā raksturota ar angļu raga tembru uz tumša altu fona, noslēgumā abiem instrumentiem apvienojoties. Tumšās tembra krāsas izsaka skumjas pārdomas un nenovēršamas traģēdijas priekšnojautas. 

Sakarā ar straujo darbības dramatizāciju operā norisinās ātra gaišo tembru nomaiņa ar tumšāk iekrāsotiem. Džeseles tembrs 7. ainā it kā nomaina Guvernantes raksturojuma līdzšinējo gaišo krāsu paleti, jo tās vietā Guvernantes izjūtas šoreiz raksturotas ar draudošo timpānu tembru. Šis tembrs ar traģisku zemtekstu noslēdz arī nākamo I cēliena ainu un tiek saglabāts līdz operas noslēgumam — II cēliena izskaņai, aizstājot altu dziesmā «Malo» Guvernantes dziedājumā. Tādējādi viss skaņdarbs iegūst it kā tembrālu noapaļojumu, jo arī pašas pirmās Guvernantes frāzes un 1. aina skan uz šī tembra fona. Tembra sabiezināšanas piemērs ir arī 5. ainā, kur Kvints pierunā Mailzu nozagt Guvernantes rakstīto vēstuli. Noslēpumainais lielo bungu tembrs (col verghe) apvienojas ar īpašu balss tembru — pusčukstu. Tā dramatiskā izteiksmība šajā ainā jau tiek pārnesta no intonācijas uz tembru. Dažviet Britens balstās arī uz neitrālu, vispārinātu orķestra balsu kustību, kas palīdz radīt vēlamo kontrastu pirms solo tembra iestāšanās — jauna darbības aktivizēšanās momenta. Jāatzīmē arī, ka līdzās diviem ļaunos spēkus raksturojošiem tembriem — čelestai un gongam — operā izmantots arī noteikts bērnus raksturojošs tembrs. Tas ir gaišais arfas skanējums, kas izmantots visās epizodēs, kur parādās Flora un Mailzs, kā arī Guvernantes pārdomu brīžos par bērnu likteņiem. Nereti šis tembrs arī kontrastē dramatiskajam darbības risinājumam. Instrumentācija «Skrūves pagriezienā» nereti ķēdes formas ietvaros palīdz veidot kādas noteiktas, mazākas formas kontūras. 
Bieži, pateicoties tembram, veidojas trīsdaļīga vai simetriska struktūra. I cēliena 8. ainā čelestas tembrs it kā izpilda rondo formas refrēna funkcijas. Trīsdaļība savukārt veidojas II cēliena 4. ainār kur ar Mailza tēlu (malējās daļas) saistās angļu radziņa tembrs (dziesmas «Malo» tematisms), bet ar Guvernantes parādīšanos (vidusdaļa) veidojas lineāra deklamācija basklarnetei un alta flautai (kvartu intonācijas) uz arfas fona. Zināmā mērā katra instrumentālā variācija jau ievada ne tikai sekojošās ainas psiholoģiski emocionālajā stāvoklī, bet sagatavo arī šai ainai zīmīgos tembrus. Tembrs «Skrūves pagriezienā» jau raksturo ne tik daudz vispārējo situāciju, varoņu ārējo uzvedību, cik palīdz iezīmēt viņu rīcības, domu un iekšējo pārdzīvojumu motīvus. Savdabīgais, dažreiz pat negaidītais tembrālais risinājums lielā mērā sekmē Britena mūzikas iekšējo loģiku, ļauj runāt par komponistu kā laikmetīgās orķestra dramaturģijas izcilu meistaru. XX gs. tik raksturīgais kameroperas žanrs šajā Britena darbā sasniedzis vienu no savām interesantākajām un pilnīgākajām izpausmes formām, neizslēdzot arī netiešu ietekmi uz latviešu padomju operas attīstību, sevišķi M. Zariņa daiļradē. Ar savām operām, sevišķi «Skrūves pagriezienu», Britens ir viens no tiem mūsdienu komponistiem, kas apliecina operas žanra dzīvotspēju un tālāku evolūciju XX gs. 

1 Sinī gadījuma_ ar minēto terminu apzīmēta izkliedēta variāciju forma, kura ielaužas izkliedētas svītras struktūra. 

1 Šim gadījumā Britena operas tuvu sasaucas ar diviem Bartoka skatuves darbiem — operu «Hercoga Zilbārža pils» un baletu «Brīnišķīgais mandarīns». Variāciju procesi tipiski _ arī Berga operai «Voceks» (pasakalja un 21 variācija) un «Lulu» (dziesma-tēma un variācijas pēdējā cēlienā). 

1 «Skrūves pagrieziena» uzrakstīšanas gads (1954) sakrīt ar to periodu angļu dramatiskā teātra attīstībā, kad gan vadošo teātru repertuārā, gan aktieru spēlē jūtami pastiprinās psiholoģiskā tendence. Redzamākie angļu aktieri, kuri līdzās Šekspīra varoņu atveidojumam izceļas Cehova lugās, ir Hilguds, Torndaiks, Olivjē. 

1 «Monthlv Musical Record», London, 1947, September, p. 169. 

1 H. Džeimss dzimis Ņujorkā. Dzīves lielāko daļu Džeimss pavada Eiropā, kuru uzskata par savu garīgo dzimteni. No 1875. gada Džeimss galīgi pārceļas uz dzīvi Eiropā. Ir vairāk nekā simt īso stāstu autors, starp kuriem ir arī «Skrūves pagrieziens» (1898). 

1 Daļēji te izpaužas ari laikmetīgā dramatiskā teātra pieaugošā ietekme uz operas žanru — ar tendenci pēc iespējas iesaistīt klausītāju notikumu vērtējumā. 2 īss operas saturs. Kādā Anglijas muižā ierodas Guvernante, kas uzaicināta pie diviem bērniem — Mailza un Floras. Bērnu aizbildnis noteicis, ka nekādos apstākļos Guvernante nedrīkst viņu traucēt. Sākumā, šķiet, nekas neaptumšo mierīgo dzīvi lauku klusumā un Guvernantes darbu ar abiem viņai tik simpātiskajiem bērniem. Pamazām sāk risināties dīvaini notikumi. Guvernante saņem vēstuli no skolas ar sūdzībām par Mailzu, bet vakarā parkā pēc dažām dienām aiz bērņistabas loga pamana nepazīstamu cilvēku. No ekonomes Guvernante uzzina, ka tas ir bijušais sulainis Pīters Kvints, kas gājis bojā. Vēlāk Guvernante sastopas ar savu priekšteci misis Džeseli, kura ari ir mirusi. Pārliecinājusies, ka abi rēgi satiekas ar bērniem, bieži cenšas viņus izvilināt no mājām, Guvernante nolemj aktīvi rīkoties, bet pārliecinās, ka viņai nav nekādas varas pār bērniem. Tad viņa nolemj pārkāpt norunu un par notikušo ziņot bērnu aizbildnim. Kad Mailzs, Kvinta iespaidots, vēstuli nozog, Guvernante liek ekonomei kopā ar Floru aizbraukt, bet pati paliek ar Mailzu. Viņa ir pārliecināta, ka tad, ja izdosies zēnu pierunāt nosaukt Kvinta vārdu, Mailzs varēs atbrīvoties no viņa iespaida. Zēns Guvernantei gan pakļaujas, bet pārāk lielais dvēseles satricinājums izdzēš viņa dzīvību. 

1 Jļo6poAto6oB H- Jlyq CBeTa b tcmhom uapcTße. M., 1948, c. 493. 

