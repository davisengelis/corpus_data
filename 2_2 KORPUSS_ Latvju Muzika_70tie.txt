Latvju Mūzika. 70tie

25 “Latvju Mūzika” nr. 3 (01.05.1970.) | Longīns Apkalns

BAŅUTA 
Pirmās latviešu origināloperas premjeras 50. gadskārtā 
Longīns Apkalns 
Baņutas pirmizrāde 1920. gada 29. maijā pieder pie notikumiem, kas dekadās ap gadsimtu miju iezīmēja raksturīgus vaibstus modernās latviešu kultūras sejā. Šādu fainomenu rašanās salīdzināma ar svelmainas zemdegas izlaušanos no dzīlēm, kurās ilgi jo ilgi, bargā nomāktībā gruzdēdami, milzuši vecas kultūras tautas gara spēki. Personas, kas tādas kultūras vērtības rada, ir tautas dvēseles mediji. To nācās grūti aptvert, piemēram, baltvāciešiem, kas, turot redzes lokā tā saucamo etabliēto kultūru ilgo konstruktīvo attīstību, stāvēja kā paralizēti topošās modernās latviešu kultūras priekšā, samainīdami blakusparādības ar kodolnorisēm, līdz laika straumes aizskalojās viņiem pāri. Arī kāda toreizējās latviešu sabiedrības daļa, ieaugusi līdzīgos priekšstatos, tikai kavēdamās pieņēma pēkšņo jaunās latviešu literātūras, drāmas, operas u.c. mākslu eksistenci. Dažs latvietis, kas bija izgudrinājies svešās universitātēs, vilcinājās akceptēt kultūras vērtības no autoriem, kas nereti bija mācījušies tikai draudzesskolā. Kā viss tolaik topošajā jaunajā latviešu kultūrā, arī šīs skolas bija pavisam kas cits, nekā viņas drīkstēja būt pēc pieņemtiem un pastāvošiem likumiem. Dažs, kas gribēja un spēja, varēja toreiz dažā draudzesskolā iegūt vairāk intelligences nekā šodien cits kādā universitātē. Šajā toreizējās "kultūras pagrīdes" eksistencē meklējams galvenais latviešu kultūras renesanses noslēpums. Arī no Alfrēda Kalniņa pirmās latviešu operas rašanos īstenībā nevarēja sagaidīt. Viņš gan bija skolojies Pēterpils konservātorijā, taču atstājis to kā profesionāls ērģelnieks ar nopietnu, nosvērtu raksturu, kurā nebija manāmas nekādas teātrālas noslieces. Tiesa, viņa solo dziesmās atklājās aizdomīgi plaša afektu un emociju amplitūda, tak tās bija „tikai" dziesmas, nereti ar tik klusinātiem toņiem, tik tvirtu trauslumu, kāds pompozā operas žanrā nav iedomājams. Atkal notika negaidītais uņ gandrīz neticamais: trauslie lirismi, pārvarēdami matērijas pinekļus un slogus, cēlās it kā zemes pievilkšanas spēkam pāri paši un celdamies balstīja veselus operas posmus. Drošs dramatiķa instinkts sabiezināja, kur vajadzēja, krāsas līdz vareniem traģiskiem kāpinājumiem. Kā un kur nopietnais baznīcas ērģelnieks apguva māku un techniku Baņutas 3. cēlienā skatuviski virtuozi rīkoties ar četriem koriem reizē? Trimdā mēģināts pirmās latviešu oriģināloperas palmu atņemt Baņutai un piešķirt to Jāņa Mediņa Ugunij un naktij. Tāpat, runājot par latviešu oriģināloperas tapšanu, piemin operas premjēru Rīgas latviešu biedrībā: Ozola-Dubura Spoku stundu. Šī dziesmu spēle pētījama un izvērtējama citā reizē un sakarībā. Citādāk jau ar Emīla Dārziņa operu Rožainās dienas, kas pēc dažām ziņām, komponistam 
-1910. gadā mirstot, bijusi tuvu nobeigumam — vismaz skicējumā. Ar Rožainajām dienām pirmajai latviešu oriģināloperai būtu bijis pilnīgi reālistisks sižets, ietverts veiksmīgā drāmaturga un izcilā literāta Eduarda Vulfa darinātā libretā. Tas nenoliedzami būtu latvju oriģināloperas attīstības gaitu ievirzījis citā sliedē. Sliedē, ko krietnus 30 gadus vēlāk mēģināja atrast Jānis Kalniņš ar operu Ugunī, Taču Dārziņš Rožainās dienas nepabeidza, manuskripts pazuda, un latvju oriģināloperas likteņiem zīmogu uzspieda teiku un simbolu pasaulē sakņotās Baņuta un Uguns un nakts. Jānis Mediņš Uguni un nakti sāka rakstīt agrāk nekā Alfrēds Kalniņš Baņutu. Taču Baņutas autors ar savu manuskriptu tika ātrāk galā (Mediņam, komponējot Uguni un nakti divās operās, darba gan bija krietni vairāk). Baņutas pirmizrādes laikā Mediņš ar savu operu vēl atradās ceļā uz Latviju no Tālajiem austrumiem un pēdējo Uguns un nakts cēlienu pabeidza instrumentēt Latvijā vairākus mēnešus pēc Baņutas pirmizrādes.l It kā Baņutas premjēras 50. gadskārtai gatavojoties, okupētajā Latvijā 1968. gadā tika izdots "monogrāfisks apcerējums" par Alfrēdu Kalniņu, kā arī Baņutas klavierizvilkums. „Monografisks apcerējums" — grāmatiņa krietnas pastkartes lielumā ar apm. 130 lappusēm teksta.2 Novietojot to grāmatplauktā, uz iesējuma muguras neredzam Alfrēda Kalniņa, bet gan Jēkaba Vītoliņa vārdu. Vītoliņš, kas okupētajā Latvijā funkcionē kā nozīmīgākais muzikologs, priekšvārdos nosauc grāmatiņu par "pirmo nepieciešamāko ieskicējumu priekšstatam par komponista dzīvi". Grāmatiņā netrūkst faktu kļūdu, kas šķiet neticami, zinot, ka autoram Rīgā pieejami plaši archīvi, bez kuriem jāiztiek mums trimdā; taču par to mazliet vēlāk. „Monografiskā apcerējuma" autora visai neoriģinālos vispārinājumus atsvaidzina izraksti no Alfrēda Kalniņa Autobiogrāfijas, kas atrasta komponista manuskriptos. Pilnos apmēros Autobiogrāfija okupētajā Latvijā netiek publicēta. To darot, tekstā laikam būtu jāierediģē vēl vairāk svītriņu un punktiņu, nekā savā laikā iespiežot Jāzepa Vītola memuārus. „A. Kalniņa dziesma sakņojas buržuāziskā demokrātisma tendencēs, kas noteica arī komponista šā perioda sabiedriskos uzskatus", piesardzīgi raksta pašreizējais Rīgas mūzikas virszinātnieks Jēkabs Vītoliņš. Pamatīgāks izskatās Baņutas klavierizvilkums, tak arī tajā netrūkst dīvainību. 3 Smagajai grāmatai izteiksmīgu vāka zīmējumu devis mākslinieks A. Jēgers, taču pats iesējums — neizturīgas audeklveida drānas, kas sējuma mugurā sāk spurāties jau pēc pāra pārvietojumiem grāmatplauktā. Papīra kvalitāte laba, taču šķiet, ka okupētajā Latvijā vēl arvien grūtības šādu papīru sagādāt — baltas iespiedloksnes mainās ar dzeltenīgām. Paverot vāku, skatāms traipains A. Kalniņa portrets. Tik vājas kvalitātes klišejas neesam vairs paraduši redzēt pat ne visprimitīvākajos bulvārlaikrakstos. Mūzikas korrektūras lasītas rūpīgi, nošu iespiedumā maz nepareizību, tak kļūda operas ievada 8. taktī saglabājusies tikpat svaiga kā savā laikā Latviešu mūzikas chrestomatijas II sējumā. Titullapas iespiestas latviski, krieviski, franciski un vāciski; trīs svešvalodās arī operas teksts. Tais pašās valodās tulkots J. Vītoliņa rakstītais ievads. Izklanījies, kā nākas, režīma priekšā, J. Vītoliņš piemin kādu Baņutas „pirmo publicējumu franču un vācu valodā, ko bija izdevusi Latvijas Nacionālā opera". Cik zināms, tad līdz II pasaules kara sākumam gan bija sagatavots J. Vītoliņa minētais klavierizvilkums, taču, sākoties padomju okupācijai, tas līdz iespiedumam vairs nenonāca. Nekā turpretī J. Vītoliņš nemin par Baņutas partitūras likteni — šķiet, ka to (ar krievu un latviešu tekstu), jau 1941. gadā iespieda okupanti, gatavojoties Maskavas dekadai. „ Monogrāfisks apcerējums" iespiests 7000 eksemplāros, kas okupētās Latvijas apstākļos nav daudz. Baņutas klavierizvilkuma metiens turpretī ir tikai 500 eksemplāru. Atliek cerēt, ka šis skaitlis — kaut neizskatās tā — zaudējis saliktuvē vienu nulli, un metiens tomēr ir vismaz 5000. Pretējā gadījumā, zinot, ka* izdevums tiek plaši izplatīts arī ārzemēs, tas uzlūkojams tikai par ārzemju valūtas sagādāšanas objektu, ko dzimtenē tikpat kā neviens nevar iegādāties. 

Baņutas iespiedumā daudz grēkots, rediģējot oriģināltekstu. Līdz šim gandrīz katrā latviešu rakstu straipsnī, kur pieminēta Baņuta, atrodama norāde uz operas „vājo tekstu". Tā nu tikpat kā katrs, kas vien spēj rokā noturēt kādu rakstāmo, juties aicināts to labot. Pēdējais laiks iztirzāt šos Baņutas teksta "vājumus" un lūkot noskaidrot aicināto un neaicināto labotāju darbošanās lietderību. Šā raksta autors apzinās, ka viņš it kā ietiecies literatūrkritikas un literātūrvēstures novados. Taču darba apstākļi mūziķus allaž noved ļoti ciešā attiecē ar literātūru, jo itin lielu daļu no mūzikas vispār aizņem vokālmūzika. Nereti ar komponista simpātiju jeb antipātiju objektiem literātūras speciālisti nav vienis pratis, pukojoties, ka komponists tērē daudz laika un spēka, komponējot kādu "mazvērtīgu" tekstu. Komponists tā tomēr nerīkojas aiz ļaunprātības jeb naīvitātes, bet gan tāpēc, ka šai tekstā šķiet atradis savu inspirāciju rosinošas ingredencijas, ko citur neveiksmīgi (tiesa, dažreiz nepietiekami rūpīgi) meklējis. Izvēloties savu vokālkompoziciju tekstus, Alfrēds Kalniņš allaž parādījis lielisku literāru gaumi. Ja pārlūko viņa plašo dziesmu klāstu — tur tiešām ir labākais, ko devuši latviešu dzejnieki. A. Kalniņa literāro gaumi nevar arī saukt par nepretenziozu vai konservātīvu. Viņš komponējis tikai divus Poruka dzejoļus un nedaudz Blaumaņa. Pirmajās dziesmu burtnīcās laba tiesa Andrieva Niedras dzejoļu, kas bija tā laika šedevri. Tiem seko daudz Raiņa, Aspazijas, Skalbes, Plūdoņa dzejoļu. levērojama vieta arī sava laika aktuālajiem stilistiem, sākot no Fallija līdz Sudrabkalnam, Ērmanim, Strēlertei. Alfrēds Kalniņš zināja, kas ir laba dzeja. Taču operas žanrā, pēc sākotnēja un galu galā neveiksmīga kontakta ar Raini Induļa un Ārijas projektā, viņš neredzēja sadarbības iespējas ne ar vienu no latviešu profesionālajiem dzejniekiem un drā maturgiem. 

Redzot tik skaidru un nepārprotamu drāmaturģisko koncepciju, Baņutas režisori un dekorātori būtu rīkojušies pareizi, ja to ar visiem viņu rīcībā nodotajiem līdzekļiem arī izceltu un pasvītrātu. Tas tomēr netika darīts. Visas inscenētāju pūles līdz šim bijušas veltītas tikai iedomātu "kļūdu" labošanai, noslēpšanai un mīkstināšanai, cenšoties inscenējumos iedzīvināt tādus šablonus, kādu šai operā nemaz nav. 

Abām A. Kalniņa operām Baņuta un Salinieki libretus rakstīja branžas ārpusnieks Artūrs Krūmiņš, pazīstamais architektūras profesors Latvijas universitātē. Baņutas librets kritizēts pirmkārt nepareizas drāmaturģiskas uzbūves, otrkārt vājas dzejas kvalitātes dēļ. Visai nedroša lieta šodien runāt par kaut kādiem vispār atzītiem jeb atzīstamiem drāmaturģiskas uzbūves likumiem. Nopietni drāmaturgi sen parādījuši, ka te var sameklēt tik recepšu, cik autoru. Daudzkārt nožēlots, ka Baņutas libretists nav sekojis t.s. klasiskajai koncepcijai ar ekspoziciju, kāpinājumu, lūzumu u.t.t., kas izlobīts no Aristoteļa, Horātija, Lesinga u.c. poētikas teorētiķu rakstiem. (Uz citas lapas būtu iztirzājams schizofreniskais viedoklis: saņemt jaunu latviešu oriģināloperu un reizē sagaidīt, ka tā atbildīs principiem, kas atsavināti no citu tautu mākslas produkcijas.) Šo t.s. klasisko koncepciju māca gan skolniekiem skolās, tak skatuves autori tai seko labi ja gluži vispārinātās līnijās. To, protams, Baņutā neviens nevar atrast, jo libreta uzbūve seko gluži citiem principiem. 
Baņutas dramaturģijas pamatā ir skaidri saskatāms šāds divdalījums: 
3. un 4. cēliens Baņuta — Vižuts Krīvs Romove diēzu toņkārtas 

Baņutas teksta dzejiskās problēmas krietni sarežģītākas, nekā konvencionāli vērtētāji līdz šim pieņēmuši. Tās atklājas jau pašās pirmajās libreta rindās: Ai sirmajo Valgudi, skaties, — jau līgavu kunigas ved. Un laimīgas dienas tev aties, prom, Valgudi, rūpes met! 4 

Labotājiem bijis laikam liels kārdinājums pārtaisīt „aties" par „atnāks". Vārda 
„aties" asociācijas latviešu valodā tagad ieguvušas citu nokrāsu, un tā arī jaunajā klavierizvilkumā atrodam: "Un laimīgas dienas tev atnāks". Bet vai tas ir pareizākais vārds — pat, ja raugāmies no loģikas viedokļa (kam dzejā turklāt nav jābūt noteicējam) ? 

Daumants jau nupat kā ir atnācis ar savu līgavu, laimīgās dienas tātad ir jau klāt. No kāzu krustcelēm skatoties, virsaiša ģimenes dzīvē laimīgas dienas aties — nu jā — kā vilciens uz tālāku gaišu nākotni. Redzams, ka teksta savādības, kas pirmajā brīdī liekas kā nespēja poētiski izteikties, kā valodas izjūtas trūkums, kā nemākulīga rīmju kalšana, vārdu sakot, kā diletantisms, ko, šķiet, vieglu roku iespējams labot, slēpj sevī tomēr kādu noslēpumainu likumību: apmainot vienu vārdu, sāk grīļoties un brukt visa celtne. Un šai savādajā mums pagrūti akceptējamā likumībā slēpjas ievērojams poētisks spēks. Komponists Alfrēds Kalniņš šo spēku instinktīvi sajuta un ar to sabiedrojās. Tas atraisīja viņa mūzikālās inspirācijas avotus. Augstvērtīgā Baņutas mūzika neapgāžami apliecina, ka arī tās tekstā vajaga slēpties vērtībām, tas nemaz nevar būt tikai "vājš". 
Lai pienācīgi novērtētu Baņutas libretu, der ievērot, kā tas radies. A. Krūmiņš Baņutu iesniedza Rīgas latviešu biedrības rīkotajam latviešu operas libreta konkursam, kurā Baņuta uzvarēja. Tātad Baņuta dzejota ne vēlāk par 1903. gadu, droši vien agrāk. Tai laikā latviešu rakstu valoda nebija iegrožota ar tik skaidriem stila kanoniem kā tagad. Valdīja produktīvā nedrošība, apskaužamā daudzveidība, kas raksturīga dinamiskiem tapšanas procesiem. Arī tie literāti, kas prata izvairīties no jūtamiem slavismiem un ģermānismiem, eksperimentēja savā stilā ar dažādām izteiksmes formām, bagātīgi darinādami jaunvārdus. Reti kādam bija tik droša intuicija un laimīga roka kā, piemēram, Rainim. Tagad, atpakaļ raugoties, to viegli konstatēt, taču toreiz tas nebūt nebija tik skaidrs. Tālajās noskaņās, kas arī nāca klajā 1903. gadā, Rainis rakstīja: "lz tālām, senām dienām man dzirdas, ka jūra krāc", kam Alfrēds Kalniņš deva ģeniālu atveidu savā IX burtnīcas solo dziesmā Jūras vaidi. Vai dažs dziedonis, šo dziesmu studēdams, jau nav gribējis korriģēt: „No tālām, senām dienām es dzirdu . . .", neapjauzdams vareno pirmatnējās izteiksmes spēku, kas kūsā Raiņa oriģinālā? Šodien liekas pat neticami, ka vēl 1921. gadā A. Kalniņš savu slaveno vīru kora dziesmu Kas tie tādi spēka vīri (Plūdoņa teksts) nobeidza ar „urrā!", ko tikai vēlāk pārveidoja par "brīvināj'!". Artura Krūmiņa dzejnieka talantu, protams, nevar salīdzināt ar Raini. Bet operas vajadzības viņš izprata labi. 

Baņutas dzejojumam piemīt īpašības, kas operas kompozicijai ļoti piemērotas: (a) īsas koncentrētas vārsmas, kas nespiež mūzikas teikumus nedabīgi pagarināties; (b) teicams skatuves instinkts, kas jau teksta koncepcijā ielēš mūzikas formu palēninātu jeb paātrinātu norišu kustību tempus; (c) labi izsvērtas solo monologu un duetu dispozicijas; (d) gleznas un jūsmīgas poēzijas asociācijas, kas komponistā ar attiecīgu noslieci spēj rosināt raitu un bagātīgu mūzikālu iztēli. 

Tā, piemēram, brīnišķīgajā duetā "Vai kokles stīga, pušu rauta" teksta un mūzikas iekšējā saskaņa tik laimīgi īstenota, kā to mūzikas teātra literātūrā neatrod pārāk bieži. Vižuta tema un līdz ar to ievērojami Baņutas mūzikas posmi augtin izaug no viņa lūgšanas vārdiem Līgo altāra priekšā: "Kaut viņu, kas rozi šo ņemtu, tu mūžīgi mūžam man lemtu!" Līdzīgi raksturīgu vietu Baņutā nav mazums. Mūsu dzejas valoda 70 gados, kas aizvadīti kopš šā libreta tapšanas, nenoliedzami pārveidojusies. Jautājums: vai vienmēr tikai uz labu? ledziļinoties vecajos literātūras pieminekļos (kuriem tagad jau pieskaitāma arī Baņuta), brīžiem liekas, kā dzejniekiem, kāpinot izteiksmes sparu un atkāšot nevēlamus stila sārņus, varētu būt mazinājusies poētiskās gleznainības fleksibilitāte un latviešu Pegazs reizēm rikšojis, iekodies pats savos apaušos. Vai A. Krūmiņš tiešām prasījis un uzdrīkstējies pārāk daudz, iesākdams Baņutas dziedājumu pirmajā cēlienā: „Aiz mežiem aiz dziļiem stāv vientuļa pils", tā ka šī vārsma tagad jānopelēko: "Aiz mežiem, aiz siliem . . ." Operas centrālajā Baņutas tēlā libretists iestrādājis tiklab būtisku vispārcilvēcisku konfliktu refleksijas, kā arī tipiski sievišķīgas psīches raksturvaibstus, apklādams visu ar latviešu mentālitātes izjūtu pārsegu. A. Krūmiņa Baņuta pieder pirmajiem lielajiem latviešu sieviešu tēliem uz mūsu skatuves. lecerē nojaužamas sakarības ar pirmajām Aspazijas lugām, kas tieši gadsimtu mijā guva ievērību. Drošie vilcieni, ar kādiem Aspazija zīmē latviešu sievietes jūtu un pārdzīvojumu monumentāltēlus, raksturīgi arī Baņutas koncepcijai. Otras latviešu sievietes tēla veidotājas Annas Brigaderes lugas visas radušās pēc Baņutas. Salīdzinot var teikt, ka A. Krūmiņš pārspēj abas slavenās latvju drāmaturģes ar savu skatuvisko fantāziju un scēnisko izmaņu, bet nesasniedz, protams, viņu tīri literāro kvalitāti. 

Baņutas tekstu tomēr noslogo arī problēmas, kam nav tieša sakara ar literāro gaumi un stilu. Operas darbību libretists savā oriģinālmanuskriptā risina „leišulatviešu sirmā senatnē". Acīm redzot, ap gadsimtu miju šāda sintēze, vismaz pagātnes skatījumā, nevienu netraucēja. Pret to neatdūrās nedz libreta vērtētāji RLB-ā, nedz arī komponists A. Kalniņš. Vispār, ja pamēri Baņutas sižetu ar etniski ģeogrāfiskām mērauklām, atklājas visai brīnumainas lietas: operas 1. un 2. cēlienā darbojas personas ar lietuviskiem vārdiem, darbība tātad noris Lietuvā. 3. un 4. cēliens norit Romovē, kas, cik zināms, atradusies Prūsijā. Minētie apstākļi tomēr netraucē visus dziedāt Līgo svētkos tīri latviskas Jāņa dziesmas. (Matērijas pazinēji te piebildīs: kā citādi lai uzraksta labu operu?!) Uzvedot Baņutu no jauna 30-tos gados, nacionālie priekšstati bija tā konkrētizējušies, ka lietuvisko elementu derēja nosegt. To izdarīt nebija nemaz tik viegli. Visu Baņutas personu vārdi: Baņuta, Vižuts, Daumants, Valgudis skan lietuviski. Tos grozīt nevarēja. Vienīgi Zvantevaitis laikam lāgiem tika saukts par Veckareivi. 
Atstājot personām lietuviskos vārdus, pašu Lietuvas vārdu schizofreniskā kārtā tomēr no teksta eliminēja, kur tam bija ierādīta redzama vieta, sameklējot vairāk vai mazāk izdevušos aizlāpījumus. Aizstāt Lietuvas vārdu skaidri un nepārprotami ar Latvijas vārdu nevienam tomēr, acīm redzot, nebija dūšas. Lietuvas vietā nāca dzimtene, tēvija vai arī pavisam kas neitrāls. Tā, piemēram, pirmie Daumanta vārdi, operu iesākot, „Pār Lietuvu ērglis lidoja” pārvērtās par „Uz tāli prom ērglis lidoja". Dzejas kvalitāti šie lāpījumi neuzlaboja. Kora tekstā, kad Valgudis uzspiež Baņutai drausmīgo atriebības pienākumu "Tavu zvērastu dzird Lietuva un tās lielie un varenie gari", jaunajā klavierizvilkumā lasām: "Tavu zvērastu dzird svētbirze un tā nu darīt būs, kā tu zvēri". A. Krūmiņš viscaur lieto vārdu "kunigas", apzīmējot tā senu valdinieku. Sis vārds tekstā tomēr līdz pat pēdējam laikam nav aizstāts ar latviskāk skanošo virsaiti, tikai viņa nominātīva forma saīsināta uz "kunigs". Tas radījis jaunus sarežģījumus, jo mūzikas autora izkomponēto un tātad trūkstošo trežo zilbi nācies aizstāt ar visādiem piebildumiem "mans", „pats", "tas", „nu", „tu" u.t.l. Radikāli izskaustais Lietuvas vārds jaunajā Baņutas klavierizvilkumā paglābies savādā kārtā sporādiski teksta krievu tulkojumā, kā to rāda Krīva replika 3. cēlienā: No krome bednich vestalok ņet ņikovo vo vsei Ļitve, komu ļubiķ zapretno. Šī vieta duras acīs īpaši tādēļ, ka arī šeit drausmīgi sakropļots latviskais oriģinālteksts. Jaunajā klavierizvilkumā Baņutas oriģinālteksta kropļojumi, ko Rīgas redaktori, acīm redzot, uzskata par labojumiem, sasnieguši tādus apmērus, ka nereti labāka dzejas kvalitāte tagad konstatējama tulkojumos — īpaši vācu valodā. Tajos nereti atšifrējams pat latviskais oriģināls. Vissmagāk cietuši daži solo dziedājumi. Vižuta stāstā par papardes ziedu operas 4. cēlienā nav atstāts gandrīz neviens A. Krūmiņa rakstīts vārds. Autora oriģināls 
šai solo posmā nebija neko sliktāks, nedz labāks par visu pārējo libretu. Nedzejiskie teikumi, ar kuriem tas aizstāts, skan kokaini — kā kāds partijas dekrēts. Absolūti nemākulīgi sakropļots Daumanta monologs operas 1. cēlienā. Monologa allegro posmu Daumants sāk: Pēc Jargalas reiz Daumants prec, Ak Jargala, ak Jargala! Lai izvairītos no „vecmodīgi" skanošās pirmās rindas (kuras nebēdīgais spars no dramaturģijas viedokļa ļoti vietā, jo Daumants te bravūrīgi grib atgaiņāt tuvās nāves jausmas ar brutāli uzdziedātu ziņģi), tagad konstruēta samocīta frāze: Pēc Jargalas reiz Daumants tīkoja. Ak Jargala daiļā! Jaunais teksts dziedot skan ļoti nejauki, jo vārdos „Jargala" un „daiļā" nu radīti visai traucējoši un aplami akcenti. Mūzikālās frāzes zīmējums no tā iegūst psīcholoģisku iekrāsojumu, kas jānosauc par krievisku, un kas zina, varbūt tas arī bija labojuma īstenais nolūks, jo visas oriģinālteksta "vainas" netiek deldētas arī ar šo radikāloperāciju: sekojot īsti pūristiskai latviešu valodas likumībai, pirmais "pēc" lieks. Arī šai vietā tulkojumi tīkamāki: La belle, un jour, il veut ēpouser, Ah! Yargala! Ah, Yargala! Um Jargala einst Daumant freit. Ach, Jargala! Ach, Jargala! Daudz ko redaktori sakropļojuši, izskaužot libreta reliģiskos momentus. Tādu nebija mazums, jo kā nekā abi pēdējie operas cēlieni norit Romovē. Bez tam A. Krūmiņš svabadi rīkojies ar ominozo „latviešu olimpu". Šīs Jura Alunāna sagudrotās „dievības" smagi māca latviešu nacionālās dzejas sākumus, kā to rāda Ausekļa, Pumpura darbi. A. Krūmiņam klausa pat tādi latviski lietuviskās pekles gari kā Danguss un Anafjels. Viņu upurēšanu redaktoru spalvai varētu arī nenožēlot, taču upurētāji pārāk centušies noliegt, ka senajiem latvjiem un lietuvjiem vispār būtu bijušas reliģiskas intereses. 
Daudz pūļu pielikts, lai izskaustu vārdus "dievi", "lūgšana", "altāris" u.t.t. Tas samaitā dzeju, tak citādi maz ko līdz, jo, kā jau minēts, abi pēdējie cēlieni norit Romoves svētnīcā resp. tās tiešā tuvumā. Par "upuriem Pērkonam" atļauts dziedāt, taču "Praurimas kalponēm" jāpārvēršas "svētnīcas kalponēs". A. Krūmiņa teksts izrādījies arī par erotisku, lai to negrozītā veidā varētu iespiest okupētās Latvijas apstākļos. Atkal jāatceras literātūrvēsturiskā situācija: šodienas rakstnieku demonstrētās erotiskās vaļības nav nekas jauns. Literātūras produkcijā tās allaž nākušas uzplūdos un atplūdos. Zināmi uzplūdi nāca arī latviešu rakstniecībā ap gadsimtu miju, pa viņu straumi toreiz peldēja Fallijs, Viktors Eglītis un citi. Ārī A. Krūmiņš nav vairījies likt Daumantam atmiņās it uzskatāmi tīksmināties ap Jargalas izvarošanu, kas atrodas visu operas konfliktu pamatā. To, acīm redzot, padomju sociālistiskās sabiedrības pūristiskā gaisotne nevar panest, tādēļ, piemēram, Daumanta vārsma .. . līdz rokās izkūst, līgo, līkst, šis lunkanmaigais bērns! pārvēršas: Tad Jargala man rokās līkst, — šis lepnais meža zieds! 

Tāpat Baņutas sauciens Vižutam pirms papardes zieda nodzišanas "Tad skūpsti, skūpsti, skūpsti!" pārvērties par "Tad apskauj mani, glāsti", padarot nedabīgas pauzes, kas bija izkomponētas kommatu vietā starp trīskārtīgo "skūpsti". Tiesa, augstā reģistrā vieglāk dziedāt „a" nekā „u", bet vai tāpēc vien, ka šodien Rīgā kādam soprānam grūtības ar augšām, jākropļo Baņutas klavierizvilkums ? 

Pietiks negātīvo piemēru. Latviešu teksta iespiedums jaunajā Baņutas klavierizvilkumā saucams vienkārši par skandalozu, pie tam trūkst norāžu, kas šajos nedarbos vainojams. Tādēļ visa atbildība gulstas uz galveno redaktoru Aldoni Kalniņu. Nākamā Baņutas izdevumā noteikti jāatjauno teksta oriģinālversija, kam blakus liekamas norādes par iespējamām resp. ieteicamām teksta korrekcijām. Jo tālāk pagātnē aizslīd Baņutas pirmizrādes datums, jo nepieciešamāka operas teksta oriģinālversija. Tikai tā ļauj pilnībā atdzīvināt un saprast specifisko gaisotni tā latviešu kultūras posma situācijā, kurā tapa pirmā latviešu oriģinālopera. 51

Alfrēda Kalniņa komponētā Baņutas mūzika nekad nav izsaukusi kritiskas negācijas. Izpalikušas pat parastās piebildes par A. Kalniņa "formas trūkumiem" un "vājo instrumentāciju". Būtu arī smieklīgi Baņutas suverēnajās dimensijās sākt meklēt "formas" kļūdas. Instrumentāciju komponists korriģēja vēl 1937. gada uzvedumam, pierakstot partitūrā klāt pat gluži jaunus instrumentus, čelestu. (Baņutas pirmizrādē latviešu mūzikas vērtētājiem, kas toreiz orientējās galvenokārt pēc krievu mūzikas, pirmās latviešu oriģināloperas skaņraksts gribot negribot bija jāierindo kaut kur vidū starp RimskaKorsakova orķestrālajām mirāžām un Musorgska reizē caurspīdīgajiem un spraunajiem tautiskumiem. Par tādu "kaunu" (toreizējā izpratnē) kā iespējamo sakaru ar Čaikovska mākslas emocionāli apgaroto drāmatismu, tad neviens pat 
negribēja domāt. To vēlāk kādā intervijā it bezrūpīgi atklāja pats autors.) Interesanti palūkoties, kādi modeļi varēja rosināt A. Kalniņu, iecerot Baņutas mūzikālos apveidus. Jēkabs Vītoliņš "monogrāfiskā apcerējumā", protams, izceļ krievu nacionāloperas modeļus N. Rimska-Korsakova traktējumā, labi zinādams, bet neteikdams, ka tik grandioza sievietes tēla nav nevienā populārā krievu nacionāloperā. Skaidrs tomēr, ka līdzīgas nacionāloperas A. Kalniņš varēja vērot arī citur. Nacionālais moments izpaužas tiklab fanču (Bizē), kā vācu (Vēbers) romantiskajās operās. Ar specifiski nacionālu iekrāsojumu savu skatuves mūziku rakstīja Grīgs un tuvākus par RimskaKorsakova tematiski un scēniski allaž drusku ļenganajiem opusiem Alfrēdam Kalniņam var apzīmēt Smetanas čechu nacionāloperas paraugus. Vai daži Pārdotās līgavas posmi nav patuvi Baņutas Līgo skatā iestrādātajai dellartikai? Blakus nacionālā kolorīta dominantēm Baņutā atrodamas arī spēcīgas cilvēku psīches individuālitāšu projekcijas. To ģenēze atklājas kādā Alfrēda Kalniņa rakstā, kurā viņš stāsta par iepazīšanos ar R. Strausa opermūziku savā 1914. gada Eiropas ceļojumā:

 „Elektru dzirdēju pirmo reiz (...) manī (tā) atstāja neizdzēšamu, lielu iespaidu. Strauss te parādās ne vien kā spīdošs techniķis, par kādu viņu parasti mīl dēvēt, bet arī kā dziļš, patiess mūziķis, pilns iedvesmas, straujas fantāzijas". 

Patiesi, A. Kalniņa norāde vieš skaidrību par avotiem, no kuriem izverd Baņutas titulpartijas pārsteidzoši lielās vokālās un psīcholoģiskās dimensijas, kā arī par impulsiem, kas izraisa vulkāniski stichiskos spēkus, kas kūsā operas 1. cēliena beigās un visā 2. cēlienā. Aischila- (Hofmanstāla)-Strausa monumentālā Elektra stāvējusi svētīgās kūmās latviešu Baņutai. Ja arī operas 4. cēliena papardes zieda mistērija liek domāt par „latviešu Parsifalu", tad der atcerēties, cik daudzējādas un ciešas saites savukārt vieno šo R. Vāgnera pēdējo kompoziciju ar R. Strausa pirmo operu partitūrām. 
Baņutas temu un motīvu slāņojumi nav viegli atšifrējami. Bagātīga, suverēni plūstoša mūzikāla izdoma aizstāj citu romantiskās operas autoru pielietotās vadmotīvu konstrukcijas. Šis apstāklis, protams, apgrūtina analizi, kas grib dot dialektiskus skaņraksta atšifrējumus. Ja arī Baņutas mūzikas struktūrā komponists visumā nelieto tematiskā izstrādājuma technikas, favorizēdams arehitektoniski savienotu mūzikas norišu plākšņojumus, izceltā t.s. Baņutas tema tomēr satur gandrīz visa grandiozā stiegrojuma iedīgļus. Šī tema daudzās partitūras lappusēs parādās skaidri saviežama mazliet tādā kā deus ex machina lomā, citur viņa dod savu esenci daudziem Baņutas mūzikas centrālposmiem. Krītošās trioles nozīmīgajā Kāzu mūzikā un šo veidolu minora apvērsums lielajā Sēru maršā neapšaubāmi vedams sakarā ar Baņutas tēmas attiecīgo raksturību. Šīs tēmas intonācijas ievada un izvērš operas titulpersonas galvenos dziedājumus "Aiz mežiem aiz dziļiem" un "Lūk, pamalē saulīte zeltota grimst". Bez šīm intonācijām nav iedomājams Baņutas un Maigas duets, tāpat Vižuta starojošajam A-dūram kontrastējošie straipšņi 3. cēliena finālduetā (Baņuta un Vižuts). Drošs instinkts parāda komponistam vēlamos rečitatīvu technikas atrisinājumus. Itāliešu operās vērojamo formulveida rečitatīvu techniku A. Kalniņš nelieto. Tāpat viņš neraksta šo rečitatīvu pretstatu — totāli caurkomponēto operas ainu, kurā orķestris pārņem mūzikas vadību un dziedātāju balsis dod tikai vairāk vai mazāk drastisku un reālistisku teksta interpretāciju. A. Kalniņš pastāvīgi liek balsīm melodiski dziedāt. Mākslinieciskās intensitātes atslābumi un sabiezinājumi nemaldīgi prot materiālizēties gan darbības raksturojumos resp. pēkšņās koncentrētās solistu un koru replikās, gan āriozos vokālposmos, gan ansambļos vai koros. Šai sistēmā organiski iekļaujas arī operas simfoniskie epizodi, kādu operā nav mazums. Baņutas cēlienu priekšspēles ir latvju simfonijmūzikas pērles. Īpatnēji eksaltētajam Kāzu maršam ar savu minora parallēli traģiski kūsājošajā Sēru maršā būs maz līdzinieku pasaules mūzikas literātūrā. Tendenciozi simplificējot Baņutas mūzikas stila analizi, varētu teikt, ka tās pamatā ir tautas dziedāšanas modelis ar nepārtraukto, stilā kongruento plūsmu, ar neapsīkstošu izdomu un kontrastiem. Kaut kāpinātai līdz grandioziem techniskiem žestiem, Baņutas mūzikai tomēr ciešs sakars ar žanru, pēc kura parasts vērtēt A. Kalniņa "lielumu" — viņa solo dziesmu impozanto klāstu. A. Kalniņa solo dziesmu produkcijā lielos vilcienos izšķiramas apmēram četras ne visai kontrastējošas stila fāzes. Pirmā liek brīžiem domāt par Brāmsu, Šūmani ar pastozi ziemeļniecisku iekrāsojumu (Andr. Niedras teksti). Otra veido tīro, "īsto" Kalniņu ar īpatnējo dzidrumu, kas mākslinieciski visspožāk parādās Raiņa, intimi jūtīgāk A. Ķēniņa tekstos. Tad A. Kalniņa harmonijas kļūst drusku konstruktīvākas (3. fāze), līdz beidzot visas minētās īpatnības apvienojas 4. fazē, ko Jēkabs Vītoliņš savā monogrāfiskā apcerējumā nosauc par „sintetisku stilu". Šai posmā komponists nevairās no pieglaudīgi jūsmīgu melodiju veidojumiem, kas iederas latviešu mūzikā 30-tos gados iecienītajā romanču žanrā (Starp lakstīgalu un bezdelīgu, Aspazijas teksts, 1943. gadā). Blakus tādiem opusiem stāv īsti kalniņiski šedevri (Vienu dienu, Raiņa teksts, 1941, Ziedoņa nakts negaiss, A. Ķēniņa teksts 1949 u.c). Baņutas mūzikas sakņojums meklējams raksturotā otrā stila fazē, kuras spilgtākais paraugs ir 1913. gadā rakstītās Raiņa dziesmas 13. burtnīcā. Te atrodama nepārspējamā latviskās dvēseles mistērijas vīzija Laipnā liesma, vētrainas trauksmes kūsājošais spēks No tāles dzirdu, atšalc lieli vēji un saulaina gaišuma rotaļīgais tvirtums Pļāvēja diendusa. Paplašināti itin visās dimensijās, šie Raiņa dziesmu paraugveidoli uzskatāmi identificējas ar Baņutas mūzikas koncepciju. Tautas dziesmu citātiem Baņutas 3. un 4. cēlienā A. Kalniņš devis ļoti skanīgus kora salikumus. Šo citātu visai skopajā un caurspīdīgajā orķestra pavadījumā komponists nevairās no chromatiskām alternācijām, tādēļ robeža uz autora oriģinālmūziku te nav noteikta. Tas šādas romantizētas tautas operas dispozicijā liekas dabīgi un saprotami. Cik dziļi A. Kalniņš identificējas ar tautas mūzikas īpatnībām, atklāj 3. cēliena simfoniskā priekšspēle. Tā sākas konvencionāli divdaļīgā taktsmērā. Taču lasot šo mūziku pedantiskajā 2/4 sistēmā, atklājas, ka metrs neseko simmetriskajam vienkāršojumam, ko laikam diktējuši praktiski apsvērumi. Tuvāk papētījot, izrādās, ka mūzikas metriskie veidoli te īstenībā svabadi asimmetriski. Mūzika kļūst īsteni pārskatāma un akceptējama, ja, piemēram, pirmajos periodos to lasa ceturtdaļu iedalījumā 1, 3, 1, 3, 1, 3 u.t.t. Tādas asimmetrijas raksturīgas latviešu folklorai. Tāpat ar latviešu folkloru laikam var vest sakarā spējās modulācijas, kas allaž uzvirmo Baņutas skaņraksta plūsmā. Piemēram, 3. cēliena priekšspēles vidus daļas pastorālo kontrasttemu A. Kalniņš tik spēji pārstata tik tālās toņkārtās, ka, gribot negribot, jādomā par koklētājiem, kas, pulkā spēlēdami, pārmaiņus tver savus dažādi skaņotos instrumentus. Šķiet, ka pastāv vēl dziļākas sakarības. Tautas mūzika parasti neseko harmonijām klasiskās kadencas kārtībā. Trūkstot dominantes ievadtoņa diktātūrai, harmoniskā faktūra tautas dziesmās bieži paliek nenoteikta. Nereti iespējamas dažādas definīcijas, un atsevišķus meldiju posmus var harmonizēt tiklab mažorā, kā minorā (tādās reizēs labprāt runā par ,,baznīctoņkārtām"). Iespējams, ka spējās modulācijas Baņutas skaņrakstā ir šādas harmoniskas difūzitātes sava veida spoguļattēls Alfrēda Kalniņa laika un stila robežās. Alterācijas salauž ,,oficiālās" dominantes diktātūru un atslēdz skaņraksta tonālitātei paplašinātu harmonisko telpu. Toņkārtas pamats neiet zudumā, izņemot reizes, kad mūzikas attīstība to prasa. Te uzrādāma atšķirība starp A. Kalniņa un B. Bartoka vai Z. Kodaji folkloristiski integrēto mākslas mūziku: Kalniņa inspirācija tīko izteikties tonālā harmonijā, abus ungārus nesaista nedz tonālitāte, nedz tercu harmonijas. Viņus interesē ritmika, Kalniņu — melodika. Daudz runāts par abām Baņutas finālversijām — pirmajā Baņuta un Vižuts mirst, otrā paliek dzīvi. Zināms, ka otrs fināls rakstīts sakarā ar okupantu vēlēšanos, jo Baņutu ar "laimīgām" beigām bija paredzēts 1941. gadā izrādīt Maskavā. Vērojamas tomēr pazīmes, ka gluži bez abu autoru intereses un labvēlības šī otra finālversija nebūs radusies. Vispirms jau pēc vairāk nekā 20 gadiem no autoriem neviens nevarēja vairs prasīt jaunu operas daļu, kas organiski sakļautos ar pirmpartitūru. Jānis Mediņš uzskatāmi apraksta, kā okupācijas apstākļos varēja novilcināt jauna opusa tapšanu. Abiem autoriem it viegli varēja uzrakstīties arī kaut kas tāds, ko okupanti nekādā gadījumā nebūtu varējuši lietot, vismaz paredzētajā termiņā ne. No tā jāsecina, ka autori vismaz daļēji akceptēja operas laimīgo beigu iespēju. Darba iznākumu, protams, ietekmēja okupanti ar savas ideoloģijas jocīgajiem priekšstatiem. Jaunajā finālā notēlota it kā "tautas revolūcija" un 4. cēliena beigās ievesta gluži jauna persona "tautas vecākais", kurš it kā nodod izgājušā naktī mirušā Valguža varu tautas rokās, kas tad atļauj Baņutai un Vižutam palikt dzīviem. Ja šo otru „laimīgo" finālu grib skatuvei glābt, tad vienīgā iespēja ir padomju ideoloģijas dzemdētā tautas vecākā partiju nodot Krīvam, kas Baņutai labvēlību izrāda jau 3. cēliena Līgo skatā. Šī raksta autors redzēja izrādi, kurā šo partiju dziedāja Krīvs (gan vēl maz vien iemācījies), jo tautas vecākā tēlotājs pēkšņi bija saslimis. Ar to skatuviskās sakarības un attieksmes uzreiz tapa pieņemamākas. Jābrīnās, ka Rīgas operas direkcija pēc krievu aizvākšanās 1941. gadā, turpinot Baņutas izrādes ar „laimīgo" finālu, diriģentu gan apmainīja, tak ideoloģiskos sārņus atstāja. Bet vai nav vēl kāda trešā fināla versija, kura jaunajā klavierizvilkumā nav atrodama? Drīz pēc pirmizrādes A. Kalniņš P. Neldnera komisijā izdeva (bez gadskaitļa) Baņutas "Meldiju virkni" klavierēm. Šo itin plašo svītu noslēdz „Fināls (Saules lēkts)". Īpatnēji kalniņiski akordi plašos lokos pavada augšup kāpjošas arpedžijas, kas pāriet melodiskā kadencā, kuras motīvs rekapitulē operas Līgo nakts mūziku. Tā kā šai paša autora aprūpētajā iespiedumā gandrīz ik nots atbilst pirmpartitūrai, tad pamats pieņemt, ka šī fināla-saullēkta mūzika ir autentiska. Arī viņas faktūra ir izteikti orķestrāla, ne klaviersvītai komponēta. Kādēļ šis operas fragments nav rekonstruēts jaunajā klavierizvilkumā? Daļējs izskaidrojums abu Baņutas autoru eksperimentam, rakstot citu operas finālu, būs meklējams arī reālisma tendencēs un principos, kas Latvijas patstāvības gadu beigās valdīja Nacionālās Operas skatuvē. No teiksmainām vīzijām, kas ietvertas Baņutas pirmpartitūrā, pāri nepalika tikpat kā nekas. Abos pirmajos cēlienos reālisms valda tikai šķietami. Tūlīt 1. cēlienā reālo situāciju jau salauž mistēriozā un irracionālā kraukļu parādīšanās. 2. cēlienā mirušais Daumants no aizsaules aizsprosto Baņutai ceļu uz nāves sārtu. Absolūtā mistērijā iedodas operas 4. cēliens, uz ko norāda jau parsifaliskā priekšspēle, kura savu fascinējoši transcendentālo dzidrumu atdod dūkņu kora melodijai, kas veido varbūt visskaistākās Baņutas partitūras lappuses. Autora scēniskā norāde 4. cēliena sākumā skan: "Priekškaram veroties, redz rūķus skraidām pār koku saknēm; divi no viņiem stiepj lielu ozolzīli u.t.t. Laumas". Tālāk, kad pēc dūkņu dejas uznāk Baņuta: „Rūķi un laumas" (tā oriģināla dūkņas pārsauktas jaunajā klavierizvilkumā) ziņkārē tuvojas Baņutai. Laumas dejo ap to. Laumu koris. Baņuta stāv, domās nogrimusi, un nejūt neko ap sevi". No visa tā 1937. un 1941. gada inscenējumos neredzēja itin nekā. (Ar to nav teikts, ka toreiz skatuvē vajadzēja rādīt pašus rūķus, bet viņu gaisotni gan!) Tādas lietas vienkārši neiederējās uz "nacionāla reālisma" 
pārvaldītas skatuves. Dūkņu deja (loti īpatnējas Baņutas skaņdarba lappuses 5A taktī!) tika nosvītrota, koris saīsināts aizskatuves dziedājumam. Cēliena partitūras architektūrā kulmināciju veido Vižuta stāsts par papardes ziedu, kura laikā simboliski uzplaukstoša papardes zieda gaismu spēles pārplūdina telpu, tā pārraujot visas saites ar realitātēm. Arī no šīs koncepcijas 1937. un 1941. gada inscenējumos nekas nebija redzams. Papardes stāsta muzikālais veidojums visai introvertēts un pagrūti interpretējams. Viss posms komponēts ciešā sakarā ar skatuvi, ierēķinot scēnisko elementu līdzdalību un atbalstu. Ja šo atbalstu ainai atņem, pāri paliek tikai torss (ja atmiņa neviļ, īsināta tika arī ainas simfoniskā daļa). Hipotētiski varētu pieņemt, ka šāda visas operas konsekventa „reālizēšana" pamazām "pāraudzināja" abus autorus tik tālu, ka viņi, attiecīgam piedāvājumam nākot, neuzskatīja vairs par neiespējamu dot operas darbībai citu, ievirzes plakanībai atbilstošu, vienaldzīgu atrisinājumu. Šo tendenci, bez šaubām, vēl pastiprināja eksaltētais pozitīvisms, kas valdīja 30-to gadu latviešu sabiedrībā un kura ietekme negāja secen arī Baņutas autoriem. Ja, inscenējot Baņutu, tiek īstenots autoru sākotnēji iecerētās mistērijas transcendentalisms, tad fināla otra versija kļūst absolūti nediskutējama resp. nelietojama. Baņutas pirmizrādē šis transcendentālais komponents nevarēja aistētiski izpausties trūkstošās skatuves pieredzes un technikas dēļ, ko pasaules operas māksla apguvusi tikai kopš Vīlanda Vāgnera. Latvijas laika inscenējumos šo transcendentālismu nomāca nacionālais reālisms, okupācijas laika inscenējumos — sociālistiskais reālisms, īstā pirmizrāde, kas pilnībā izsmels visas Baņutas gara un dvēseles dzīles, tātad tikai vēl nāks. Drusku citādāka situācija Baņutas 3. cēliena beigu duetā, ar ko autori papildināja operu ap 1938./39. gadu. Motīviski tas dzimis no Vižuta A-dūra tēmas „Kaut viņu, kas rozi šo ņemtu..." 

Vēlāk A. Kalniņš, pieslēdzoties šā dueta mūzikai, veidoja arī galvenās mazliet kokainā II fināla daļas (kas gan, ja atmiņa neviļ, 1941. gada uzvedumā drusku tika īsinātas). Jēkabs Poruks nosaucis šo duetu par "grandoperisku". Tas pats par sevi nenozīmē daudz, katrā ziņā ne visu. No Baņutas pirmpartitūras šis duets atšķiras ar zināmu konceptīvu vienkāršību, melodijas iztapīgu tiešumu, ko šā raksta autors iepriekšējās lappusēs veda sakarā ar romances žanru. Visai eksponētās vokālpartijas maz iesaistītas orķestra vijumā, kāda technika piešķir augsto kvalitāti pirmpartitūras skaņrakstam. Orķestris še vairāk veic vienkārša pavadījuma uzdevumu, noslīdot vietumis līdz itin homofoniem šabloniem. Kaut visai efektīvs, jaunais duets tomēr neaizsniedz to kvalitāti, ar kādu var lepoties, piemēram, tai pašā 3. cēlienā galvenais Baņutas dziedājums "Lūk, pamalē saulīte zeltota grimst". Neskatoties uz atkārtotas strofu dziesmas vienkāršo formu un visskopāko harmonisko faktūru, šis dziedājums ietiecas tik abstraktos mūzikālas inspirācijas novados, kā to skatuves mūzikā atrod gluži reti. Jaunais 3. cēliena beigu duets turpretī ar sava materiāla virspusību izteic laikam mūzikas rakstīšanas laika latviskās vides un sadzīves impulsus. To klausoties, asociācijas saistās mazāk ar "Romoves ozoliem", vairāk ar "lndrānes ošiem. Dueta svešķermenis izraisa arī drāmaturģiskas problēmas. Pēc kaislīgas mīlas ekstāzes šai 3. cēliena beigu duetā, ko režisors parasti vēl pasvītro ar abu mīlētāju apkampšanos un skūpstiem, vairs neliekas paticams un loģisks šis un tas, ko Baņuta un Vižuts runā un dara 4. cēliena sākumā. Taču loģikas iebildumiem allaž jākapitulē operas fainomena priekšā. Publika šo duetu paradusi akceptēt kā operas "grāvēju", tādēļ tas no Baņutas 3. cēliena beigām laikam nekad vairs nepazudīs. * 

Rīgā Baņuta piedzīvojusi kopā ar pirmizrādi pavisam piecus inscenējumus. Ceturto inscenējumu Rīgas ansamblis rādījis 
arī Maskavas Lielajā operā. Pirmizrādi 1920. gada 29. maijā diriģēja pats autors. 1937. gada atjaunojumā mūzikas vadību pārņēma autora dēls J. Kalniņš. 1941. gada inscenējuma mūzikālā vadība atradās T. Reitera rokās; pēc vācu ienākšanas to atkal pārņēma J. Kalniņš. 1955. gadā Baņutu diriģēja E. Tons, 1969. gadā R. Glāzups. Režiju vadīja 1920. g. E. Lauberts, 1937. gadā J. Zariņš, 1941. gadā N. Ochlopkovs un J. Zariņš, 1955. gadā K. Liepa, 1969. gadā atkal J. Zariņš. Svarīga nozīme Baņutas dekorātīvajam ietērpam. 1920. gadā to veiksmīgi darināja J. Kuģa, 1937. un 1941. gadā P. Rožlapa, 1955. gadā K. Miezītis un 1969. gadā A. Lapiņš. Baņutas lomai operas literātūras lielo drāmatisko soprānu formāts. Katrai lomas tēlotājai grūtības sagādā bieži nepieciešamā pārslēgšanās no drāmatiski svabadiem vokāl žestiem uz kamermūzikāli precīzu atskaņojuma veidu, ko prasa vajrāki trausli solo posmi un, galvenais, vārie duetu ansambļi. Var pieņemt, ka A. Kalniņš fiksēja Baņutas partiju, domādams par Dagmāru Rozenbergu-Tunci, kas tolaik bija šī ampluā soliste Latvju operas ansamblī. Viņa arī dziedāja pirmizrādē un visās Baņutas pirmā inscenējuma 24 izrādēs. Nepareiza informācija Jēkaba Vītoliņa "monogrāfiskā apcerējuma" 32. lappusē, it kā 1923. gadā būtu jau sagatavots otrs Baņutas uzvedums, kurā titullomu pārņēmusi Milda Brechmane-Štengele ar T. Reiteru kā diriģentu un P. Meļņikovu kā režisoru. P. Meļņikovs nekad nav vadījis Baņutas režiju un M. Brechmane-Štengele titulpartiju pirmoreiz dziedāja tikai 1937. gadā, dodama lomai visai eksaltētu traktējumu, no kā cieta lirisko posmu skaidrība. Ļoti laba 1937. gadā bija otra Baņutas tēlotāja Erna Traviņa, drusku pazaudēdama sava tikpat dziļi, cik apvaldīti pārdzīvotā Baņutas tēla kontūras pārmērīgajā 1941. gada inscenējumā. Pēc tam Baņutu dziedājušas Žermēna HeineVāgnere, Regīna Frīnberga-Māliņa un Rita Zemgale. Jānožēlo, ka nekad Baņutas lomā nedabūja dzirdēt Alīdu Vāni. 
Līdzīgi augstu un pat vēl augstāku vokālu kvalitāti prasa Vižuta loma. Šķiet, ka neviens šīs lomas tēlotājs līdz šim vēl nav spējis konģeniāli atveidot tik svarīgus šīs partijas posmus kā, piemēram, Stāstu par papardes ziedu. Var būt, ka, tādus transcendentālus smalkumus iecerot, A. Kalniņa priekšstati saistījās ar Paula Sakša vokālkultūru, kura tenors Vižuta lomas dimensijās tomēr nebija izmantojamas. Vižutu dziedājuši Rūdolfs Bērziņš, Mariss Vētra, Nikolajs Vasiļjevs, Arturs Priednieks-Kavara, Arnolds Jēkabsons, Arturs Frīnbergs. Visai pārliecinošu Vižuta atveidojumu deva N. Vasiļjevs. Daumanta partijas vokālie apjomi liek domāt, ka tā īpaši rakstīta Ādolfam Kaktiņam. Viņš viens pats šo lomu dziedāja, sākot no premjēras 1920. gadā līdz pat 1944. gadam. A. Kaktiņš deva visai robustu Daumanta traktējumu, kas šai virzienā tika vēl pasvītrots 1941. gada inscenējumā, kurā "valdošās klases" pārstāvim a priori bija jābūt ļaundarim. Tagad arī Rīgas mūzikologi nākuši pie atziņas, ka Daumanta tēls ir krietni komplicētāks — kā nekā viņš, kritis divkaujā 1. cēliena beigās, pārvalda visas 2. cēliena norises, izšķirīgi ietekmēdams Baņutas likteni. Valgudis laikam rakstīts Jāņa Niedras spēcīgajam, arī augstā tesitūrā labi skanīgajam basam. Arī viņš dziedāja šo lomu no 1920. līdz 1944. gadam, dodams varbūt pašu pilnīgāko un pārliecinošāko sava repertuāra tēlojumu. Salīdzinādams 1937. gada Baņutas uzvedumu ar pirmizrādi 1920. gadā, Alfrēds Kalniņš kādā preses intervijā izteicās, ka toreiz opera skanējusi daudz trauslāk, liriskāk. Starpību var iedomāties, uzklausot pirmizrādes liecinieku Jēkabu Poruku, kam jau toreiz scēniskās norises izlikušās kaut kā nesamērīgi skaļas iepretī autora mūzikas koncepcijai un interpretācijai.9 Jāņa Kalniņa diriģenta rokas pastozi ekspresīvais vēziens deva Baņutas partitūrai itin subjektīvu iztulkojumu ar visai personīgu orķestra kolorītu. Daži mūziķi un mūzikas draugi nožēloja, ka 1941. gada uzveduma diriģēšanu pēc vācu ienākšanas atņēma Teodoram Reiteram. Reitera mazliet nervozais diriģēšanas veids nereti tomēr deva trausli sasmailinātas orķestra krāsas. Necaurskatāmība, kas citkārt piemita viņa diriģēto partitūru kompaktajām vietām, šoreiz bija izgaismota ļoti daudzos orķestra mēģinājumos. Pirmais Baņutas inscenējums stipri cieta no Vižuta un Baņutas lomu tēlotāju izskata, kas nebija modernai skatuvei piemērots un ko pasvītroja neveikla režija līdz ar pelēcīgiem (gribēti etnogrāfiskiem!) kostīmiem. Arī otrā inscenējumā turpinājās operas novirzīšana uz reālisma sliedes, kas, šķiet, nav izbeigta vēl šodien. Trešā inscenējuma mērķis bija a priori tendenciozs — Baņuta bija jāuzved kā "tautas" opera. Katrai ainai tika izkārtota milzu skatuves telpa, kurā svabadi varēja formēties koru masas, bet kurā pastāvīgi draudēja pazust visas individuālās detaļas. Sākot ar otro inscenējumu, Baņuta bija kļuvusi par iemīļotu repertuāra operu. Latviešu publika uzskatāmi identificējās ar šo savas nacionālās kultūras pieminekli. 

Atmiņā viena no pēdējām otrā inscenējuma izrādēm. Radās iespaids, ka operas zāli pilda publika, kas šo skaņdarbu pazīst un mīl kā kādu no vecajām klasiskajām operām. Pēc Ernas Traviņas un Annas Ludiņas spīdoši nodziedātā dueta „Vai kokles stīga, pušu rauta, vēl iespēj dziesmu vilni celt?" trešo cēlienu pārtrauca ilgi, jūsmīgi publikas aplausi. Baņutas trešais 1941. gada inscenējums krievu režisora Nikolaja Ochlopkova ietekmē ieguva uzskatāmas "nacionālas rēvijas" iezīmes. Spītēdams mainīgajām okupāciju varām, tas bija kļuvis izteikts latviešu nacionālisma simbols. Atsākot izrādes pēc otrās krievu okupācijas 1945. gadā, Baņutas vakari operā izvērtās par nepārprotamām nacionālām demonstrācijām. Radās vajadzība pēc ceturtā inscenējuma, lai varētu mainīt operas tēlotāju sastāvu un visu skatuvisko ietērpu, kas izsauca nevēlamās asociācijas. Piektais inscenējums savukārt bija nepieciešams, lai saīsinātu Līgo skatu, jo okupantu režīms vēlējās izskaust latviešu Jāņu svinēšanas tradicijas. Sekojot attiecīgām direktīvām, 1969. gadā eksperimentēja Jānis Zariņš, kam Baņutas inscenējumā visumā nav bijusi īsti laimīga roka. Viņa izstrādātā versija devusi operas 3. un 4. cēliena 
apvienojumu. Tāds varas darbs pagarina Baņutas ciešanas vēl par vienu garu posmu un saista viņu vēl ciešāk ar latvju tautas likteņgaitām. 

26 “Latvju Mūzika” nr. 3 (01.05.1970.) | Imants Sakss

Jānis kalniņš 
Imants Sakss 
lEVADA VIETA Pēkšņi pieskrēja profesors un aizsita klavieru vāku. Kas tad bija noticis? Senās refleksijās pamirdz 1936./37. mācības gads Latvijas Konservatorijā. Visai vientuļa dzīve latviešu padsmitniekam, jo gandrīz visi klases biedri sveštautieši. Taču jādzīvo un jāsadzīvo ar visiem — tāpat kā tagad. Vairāk turos kopā ar Vītu Eichi, Dubultu draudzes ērģelnieku un kora diriģentu, kas slepus raksta jau Latvijas Kareivi. Viņam draugi daudzi „pieaugušie" mūziķi (Nikolajs Vanadziņš, Jānis Cīrulis, Arturs Bobkovics u.c), no kuriem izvīlis Jāņa Kalniņa jaunās operas Hamlets klavierizvilkumu. Es spēlēju, Eiche šķir lapas, Sokolovskis (kompozicijas klasē un tieslietu fakultātē LU) skatās pār plecu, bet Kačalovs (ērģelnieks) vēro caur pieri no vecā flīģeļa "astes". Universitātē Sokolovskis specializējās kriminālpataloģijā; ja viņam kāda mūzika patika (visvairāk Pūlanks), tūlīt solījās pakārties. Arī šoreiz jau pie „būt vai nebūt" motīva viņš izsaucās: „Te var, te var. . . pakārties!" Citādāks jau Kačalova vērtējums, ātri noburbinot: "Nav kā manos un Bacha darbos". Citus jau viņš neatzina: Un tad — pēkšņi pieskrēja dziedāšanas profesors un aizsita klavieru vāku. 
Kas tad bija noticis? Kādreiz domas mutuļo izklaidēti pa laikmetiem, pa izteicieniem, it kā bez noteiktas sakarības. Kā gan sākās Mērnieku laiki? "Veco krustmāt, kad Tu man dosi arī to manas mātes balto lakatu, kuru Tu man šodien rādīji?" „Lūk, veco krustmāt, kādas tur skaistas apšu lapas uz grāvja malas piebirušas, es pārkāpšu un paņemšu kādas". Mazā Anna Gaitiņa saklausīja prātīgas, bet noraidīgas atbildes. Tāpat kā latvju mūzikas mācekļi visos laikos. „ . . . Viņas apģērbs bija vienkāršs — tikko ne nabadzīgs, bet glīts un no dažādām, vairāk senākos laikos pirktām drānām un lakatiem". Vai arī latvju mūzikai un viņas mācekļiem? Skats atdūrās uniformētajā Konservātorijas šveicarā. Vai tas bija tas pats, kas pirms vairāk nekā desmit gadiem no kāda mācekļa mutes dzirdēja pātagas cirtienam līdzīgos vārdus: „Ko tas vecais no manis grib? Lai viņš nāk pie manis mācīties!" Līdzīgi vārdi atskan arī šodien. „Un kādas Jūsu domas šajā lietā?" vaicā sanāksmes priekšsēdis. Atkal lieku reizi esmu nokļuvis tā sauktā "neērtā situācijā", šoreiz Kanādas latviešu dziesmu svētku rīcības komitejas sapulcē.
 
ĪSS JĀŅA KALNIŅA DZĪVES APRAKSTS 
Jānis Kalniņš dzimis Pērnavā (Igaunijā) 1904. gada 3. novembrī. Viņa vecāki Alfreds un Amanda Kalniņi tur ieradušies no Rīgas 1903. gadā. 1907. gadā piedzimst otrs bērns — meita Biruta, vēlāk dziedātāja. Pirms desmit gadiem mums nebūtu vajadzība pieminēt Jāņa Kalniņa tēva nopelnus, bet tagad, paaudžu šķirsmes iespaidā, tas jau kļuvis par nepieciešamību. Jāņa tēvs Alfreds Kalniņš ir ievērojamākais vārds latviešu mūzikā. Viņam pieder divas latviešu operas — Baņuta un Dzimtenes atmoda (Salinieki), balets, orķestra svītas, instrumentāldarbi, neskaitāmas kora un solo dziesmas. Arī kā ērģelnieks un dziesmu svētku virsdiriģents viņš kļuva plaši pazīstams visā latviešu tautā. Atklātā rakstura dēļ Alfreds Kalniņš ir mētāts no vienas dzīves vietas uz otru, ieskaitot sešus Amerikas Savienotās Valstīs pavadītus gadus. Viņš vienīgais no latviešu mūziķiem drīkstēja uzrunāt Jāzepu Vītolu ar „tu". (Šāds gods bijis piešķirts arī Jānim Zālītim, bet viņš 
to nekad nav izmantojis.) lepriekš minētais rāda, ka Jāņa K. bērnība nevarēja palikt bez izciliem muzikāliem iespaidiem, un jau bērnībā (7 gadu vecumā) viņš no tēva saņem pirmo mācību klavieru, vēlāk ērģeļu spēlē. Šajās mācībās viņam daudz palīdz arī absolūtā mūzikālā dzirde. Pērnavā Jāņa tēvs Alfreds Kalniņš strādā par ērģelnieku Nikolaja baznīcas vācu draudzē, kora diriģentu un skolotāju meiteņu ģimnāzijā. Kad tēvs kā skolotājs atļaujas stiprākus vārdus skolnieču priekšā, viņu aprāj skolas pārvalde. Toties Jānis jau ar pirmajām skolas gaitām izpelnās skolas biedru simpātijas dažādu palaidnību izgudrošanā un organizēšanā, kas viņu pavada arī vēlākās vidējās un augstākās izglītības gaitās. Visumā jaunā Jāņa Kalniņa dzīve līdz Latvijas brīvvalsts periodam cieši saistīta ar tēva namu: pēc 1910. gada Liepājā, no 1915. gada galvenā kārtā Tērbatā, no 1918. gada atkal Liepājā, bet no 1919. gada Rīgā. 1920. gadā Jānis Kalniņš iestājās tikko dibinātās Latvijas Konservātorijas kompozicijas teorijas klasē (prof. Jāzeps Vītols). Kādu 
Amanda un Alfrēds Kalniņi — Jāņa Kalniņa vecāki 
laiku mācījās pie Jurjānu Pāvula arī dziedāšanu, būdams labskanīga baritona īpašnieks. 

Kompozicijas mācībā Jānis Kalniņš parāda ļoti labas sekmes, taču pēdējā eksāmena darbā kādas spītības dēļ fugas tēmai atbildi uzraksta kvartā. Tas, protams, ir nepiedodams pārkāpums (kaut arī precedents atrodams jau J. S. Bacha darbā), un jaunajam komponistam eksāmena darbs jāatkārto. To Jānis Kalniņš attekās darīt un šķīrās no Konservātorijas uz visiem laikiem. Jāpiezīmē, ka dažu citādas dabas konfliktu dēļ bez konservātorijas diploma (brīvmākslinieka grāda) palika arī citi tā laika kompozicijas audzēkņi (piem., Jānis Cīrulis, Jēkabs Vītoliņš), tāpat kādu vispārējās izglītības robu dēļ viens otrs tagadējais mūzikas darbinieks. Par Jāņa Kalniņa tieksmēm pēc patstāvīgiem vaibstiem, modernām saskaņām, dažiem pavisam revolūcionāriem pasākumiem daudz interesantu ziņu ļoti saistošā valodā sniedz komponists Jānis Cīrulis (1897—1962) grāmatā Muzikanta piezīmes (1961). Šī ir varbūt tā pati autentiskākā informācija par J. Kalniņu un viņa laika biedru konservātorijas gadiem. Jau konservātorista gados (1923) J. Kalniņš kļūst par mūzikālās daļas vadītāju un diriģentu Nacionālā teātrī, desmit gadu laikā sarakstot mūziku apmēram 50 lugām, no kurām jāpiemin Kas tie tādi, kas dziedāja, Seši mazi bundzinieki, No saldenās pudeles, Sprīdītis, Krišs Laksts, Ķēniņš Dāvids, Zilais putns, Lolitas brīnumputns, Hamlets, Ugunī u.c. 1933. gadā J. Kalniņu pieņem par diriģentu Nacionālā operā, kur viņš darbojas līdz pat Latvijas atstāšanai 1944. gada rudenī. Ar skaidru, pārskatāmu žestu un dzīvu mūzikālu temperamentu te viņš vadīja daudzas operu un baletu izrādes, savus un sava tēva darbus ieskaitot. Zināmas grūtības operas darbā sagādāja galvenā diriģenta Teodora Reitera patmīlīgums, bet toreizējā mūziķu jaunā paaudze (recenzentus ieskaitot) atradās Kalniņa pusē, un pēdējam viss paveicās sekmīgi. 

Šis bija laiks, kad latviešu tauta visplašākā nozīmē iecienīja un iemīlēja jauno apsološo diriģentu un komponistu. Šās slavas un laimes mirdzumā J. Kalniņš bagātināja latviešu mūzikas pūru ar trim operām diviem baletiem, kora un solo dziesmām. Studiju nolūkos viņš vairākkārt uzturējās ārzemēs, piemēram, 1935. gadā kā Kultūras fonda, bet 1936. gadā kā piecu latviešu rūpnieku stipendiāts. Studiju gaita viņu noveda Berlīnē, Vīnē, Zalcburgā Linčā, Prāgā, Drēzdenē, Parīzē, kā ar tuvākā kontaktā ar diriģentiem L. Blech un E. Kleiberu. Pēc Rakstu un mākslas kameras nodibināšanas J. Kalniņu 1938 gadā ievēlēja par Latvijas mūzikas biedrības priekšnieku. Sākoties mūsu zemes izpostīšanai, Jānis 1944. gada rudenī atstāja Latviju, un 2. pasaules kara viesuļi viņu aizpūta Vācijā, kur Lībekas pilsētā bēgļu nometnē atplaukst viņa mūzikālā rosme, darbojoties gan par pavadītāju pianistu, gan radot vienu otru jaunu skaņdarbu. 1948 gadā viņš pārcēlās uz Kanādu, kur strādā par ērģelnieku un mūzikas profesoru Fredriktonas (Fredericton) skolotāju koledžā Ņūbransvikā. 

Kopš 1953. gada Kalniņš vada arī Fredriktonas simfonisko orķestri. Arī Kanadā komponēti jauni darbi, piemēram Symphony of the Beatitudes. 2. simfonija orķestrim, Variācijas klarnetei, mežragam un orķestrim, sonāta ērģelēm, Jaunbransvikas rapsodija orķestrim, Mūzika stigu orķestrim (Music for Strings), kora un solo dziesmas. 1969. gadā, sasniedzis pensionāra vecumu, J. Kalniņš atstāja darbu kolledžā, un viņa nākošā dzīves vieta šobrīd vēl nav zināma. Katrā ziņā sāksies atkal jauns darba posms. 

JĀŅA KALNIŅA DARBI 
Komponista darbu klāsts ir ļoti plašs. Būtu vieglprātīgi zīlēt, kurš no viņa darbiem tas nozīmīgākais. To varētu atklāt vienīgi paša Kalniņa autobiogrāfija. Tomēr, dzīvojot aktīvi līdz latvju mūzikas 30-to gadu otras puses rosībai, varētu likties, ka visizcilāko iespaidu Latvijā atstāja viņa trīs operas: Lolitas brīnumputns (1934), Hamlets (1936) un Ugunī (1937). Viena pēc otras tās parādījās uz Nacionālās operas skatuves un spontāni iemantoja klausītāju atzinību un sajūsmu. Kā redzams, visas trīs operas sarakstītas tris gadu laikā, blakus ļoti intensīvam diriģenta darbam. Visām tām libretu veidojis pats komponists. 
Lolitas brīnumputns Operas priekšvārdā autors raksta: 

"Doma komponēt operu Lolitas brīnumputns radās man jau 1927. g., kad sacerēju skatuves mūziku Nac. teātrim, kur pirmoreiz lugu izrādīja. 1930. g. aprīlī, Rīgā dzīvodams, skicēju 1. ainu un jūnijā Nītaurē — 2. ainu. Pēc tam 2 gadus pauzēju, nevis slinkojot un pūstot, bet maizes peļņas dēļ, jo uznākušā krize, ar visiem nodokļiem un novilkumiem no tā jau niecīgās algas, padarīja manu dzīves iztiku šķidru. Uzrakstīju mūziku daudzām Nac. teātrī ejošām lugām .. . 1933. g. jūlijā, dzīvodams Mellužos, komponēju 3. un 4. ainu. Pārnākot par diriģentu no Nac. teātra uz Nac. operu, bija daudz darba, jo nebija repertuāra. Tā arī netiku gada laikā ne noti uzrakstījis. Tikai 1934. g. 23. jūnijā, Jāņu vakarā, Vecākos sāku rakstīt 4. ainu (Lolitas pili) un beidzu to 3 dienu laikā (...) Komponēdams šo operu, stingri apņēmos izbēgt no smaguma, biezuma un sarežģītas vai komplicētas mūzikālas faktūras, kas noēd ne tikai skaidro valodas resp. teksta saprotamību, bet ne reti pat izpildītāja balsi. Esmu stingri lūkojies padarīt pavadošo elementu pēc iespējas „caurspīdīgu" un vienkāršu. Tāpat bēgu no visa simfoniskā", kas operā tikai kavē darbības plūdumu. Visi strīpojumi teksta grāmatā ir manis izdarīti un no autores Brigaderu Annas akceptēti". 

#RIGENSIS
Lolitas brīnumputnu rakstā "Jauna latviešu oriģinālopera" (LDzB mēnešr. Mūzikas Apskats 1934. g. nov.-dec. numurā) plašāk apcerēja mūzikas kritiķis Jēkabs Poruks:

 ... Pirmajā ainā valda rečitatīvs, tikai Alni pavada noteikts motīvs, kas iet cauri visai operai (skaistā flautas melodija ar raksturīgo oktāvas kāpienu būs vēl visiem atmiņā no Lolitas brīnumputna izrādēm uz drāmas skatuves). Visi personu raksturojumi ritmā, harmonijā lakoniski. Dažreiz pietiek ar vienu, divām taktīm, lai nostādītu personu pareizā gaismā. Otrā ainā Sakārnīša dziesma „Tumsa gaismu apēdusi", kukaiņu, tauriņu parādīšanās, koka augšana, Sūrmja melošana, meža gariņu deja dod vielu ainavām, kur humors, nopietnība, groteskas, lirika, reālisms un fantastika savijas neatvairāmi pievilcīgās arabeskās. Trešā aina — Tumsta krogs — rāda gluži citu kolorītu. Te valda asi deju ritmi. Dejo pudeles, pie kam harmonijas dzirdama it kā spalgā stikla šķindoņa, dejas ritmā dzied Poķis savu brammanīgo dziesmu: beigās viss sāk griezties fokstrota, slovfoksa tempos, sastrēdzinot skanīgumu līdz galējām robežām. Pilnīgs pretstats nākošā aina Lolitas pilī. Zilzilā sapņa romantika. Chromatiskais, ilgpilnais Lolitas motīvs, tad viņas dziesma par brīnumputnu un kā atbilde — Aļņa motīvs. Pirmā, vēl it kā kautrīgā šo abu galveno motīvu savīšanās. Vidū draiskā, ņiprā koboldu deja, gudro brāļu plūkšanās. Beigās simfoniskā starpspēle, kur attēlots, kā brāļi nosit Alni: tad izmisušā Sūrmja dziesma, Sakārnīša uznākšana, brīnumkoka augšana, Aļņa atmoda. Beidzamā aina vainago iepriekšējās, savijot kontrapunktiski abus galvenos motīvus, pievienojot tiem kā trešo vēl gaviļu kora temu. Gaisa, varena izskaņa. Tā katrai ainai ir savs raksturs, kas kontrastē ar iepriekšējo un gaidās sagatavo nākošo. Tomēr Šie kontrasti nav nesavienojamas, heterogēnas dabas. Tos radījusi skatuves drāmatiskā situācija. No mūzikāli formālā viedokļa tie ir tikpat loģiski, pat nepieciešami kā vienas simfonijas dažādo temu kontrasti. Jo tie spilgtāki, jo plašāka darba iekšējā dinamika — ja vien tos vieno kopēja doma, stils. Lolitas brīnumputna autors Šo darba kopējo domu viscaur ir paturējis acīs, visi līdzekļi tiecas uz vienu gala mērķi un beigās tiešām arī apvienojas. Autors izvairījies no visiem liekajiem faktūras sarežģījumiem, iedams arvien īsāko, taisnāko ceļu, no otras puses nebūt necenšoties pēc tieša un tāpēc nabadzīga primitīvisma. Operā ir apbrīnojama motīvu, harmoniju, kolorīta bagātība, droši ķērieni vēl neizmantotos apcirkņos, bet tas viss pakļauts pamatos vienkāršai galvenai idejai. Ne ģermāņu mītu viņš komponējis Nibelungu tūbām, ne Čaikovska lirisko smeldzi viņš gribējis atkārtot, ne arī tiecies būt pārvarēm “tautisks”. 

Lolitas nacionālais elements mūzikā izpaužas tik, cik tas izpaustos katra īsta latviešu komponista darbā jau tāpēc vien, ka viņš ir latvietis, savas tautas daļa. Jautājums par Lolitas latviskumu kādā citā specifiskā nozīmē lieks. Ar trīsdesmit gadiem Jānis Kalniņš sevi ir parādījis tik vispusīgi, viņa darbu saraksts tik plašs, viņa izteiksmes sfairas tik dažādas kā 
nevienam no latviešu jaunākās paaudzes komponistiem. Viņš, bez šaubām, un pilnīgi pelnīti vispopulārākais. Ka Dziesma brīvai Latvijai pieder taisni viņa spalvai, nav nejaušība. Nerunājot par visiem pazīstamās dziesmas patriotisko nozīmi, melodijas plastika, tautiskā nemeklētība, vokāls spožums, spars ir īpašības, kas to uznesušas tik augstu. Tādas lietas nav radāmas vienīgi ar apzinīgu gribu. Ja paraugāmies Jāņa Kalniņa agrāko gadu opusos, kaut viņa humoristiskajos tautas dziesmu koros („Jem iekš rokas tauriķi savu", piem.), tad redzam, ka šāda nemeklēta tautiska stīga autorā ir ļoti spēcīga. Tā nav saistīta ne ar kādām izteiksmes spekulācijām, ne modernismu, ne nacionālismu, tā rodas pilnīgi brīvi, gandrīz, varētu sacīt, "no sevis". Tas ir veselīgais mūzika instinkts, Musikantentum, autors savu uzdevumu uztver tieši, bez prātošanas, pasaka to īsi, skaidri, bez izpušķojumiem, „nelienot pēc vārda kabatā". šai ziņā Jānim Kalniņam pie mums nav līdzīgu. Savu apbrīnojamo spēju rakstīt ātri un viegli viņš droši mantojis no tēva Alfrēda (abi Kalniņi līdz ar Jāni Mediņu mūsu ražīgākie autori). Bet, kamēr Alfrēds Kalniņš visu skata caur savdabīgas poēzijas plīvuru, dzimtenes daba, subjektīvas izjūtas viņam ir smalku, trauslu ainavu neizsmeļams avots. Jānis Kalniņš ir reālists, kas daudz nekavējas pie izjūtām, sapņiem, toties ir spēcīgs sulīgā žanrā, humorā. Arī viņa lirika (piem., apbrīnojamā Dāvida dziesma) cauri tematiskajai noskaņai pilna iekšēja spēka un zināma objektīva miera. Tā sauktā "psīcholoģija" viņam puslīdz vienaldzīga lieta; sveša viņam romantiska jūsmoŠana, arī tīra idille. Te nonākam pie Jāņa Kalniņa muzikālās sejas otras pazīmes. Viņš sāka kā „modernīsts ". Gan laikmets, kuram viņš šai ziņā pieder, jau bija sevi noskaidrojis, pirms Kalniņš nāca klajā ar pirmajiem darbiem. Stravinska, Prokofjeva, Hindemita jaunatradumi jau bija notikuši, tak Kalniņš vismaz ir pirmais no latviešiem, kas atklāti izrādīja savas simpātijas Šim virzienam. Saprotams, impresionismam kā izsmalcinātas izteiksmes galīgajai konsekvencei viņš pārlēca pāri un apstājās pie nākošā etapa, kas deva neaprobežotu, vienīgi radītāja mākslinieka atziņai padotu brīvību. Bet arī Šai virzienā viņš neielaižas ekstrēmos eksperimentos, par ekstravagantu pārdrošnieku viņš pa reizei nosaukts aiz pārpratuma. Dažas poli- un atonālitātes pēdas viņa skaņdarbos ir, salīdzinot ar īstajiem ekstravagantistiem, ļoti uzmanīgas. Par to Kalniņš var pateikties stingrajai klasiskajai prof. J. Vītola skolai, kas viņam mācījusi cienīt loģiku, formas un domas skaidrību. Jūs varat viņam piekrist vai nepiekrist, jūs varat viņu nesaprast, bet ne kādas miglainības dēļ. Taisni Kalniņš ir viens no tiem, kam izteiksmes noteiktība formāli sasniedz epigrammas asumu. Viņš atgādina talantīgu karikatūristu. Tam arī maz vilcienos jāsniedz nevien līdzība ar attēlojamo objektu, bet asi, noteikti jāpasvītro raksturīgais, to apzinīgi pārspīlējot; zīmējums nekādā ziņā nedrīkst būt izplūdis, šī īpatnība Kalniņā šķiet būt sevišķi spēcīga. Viņš ir ļoti stiprs, savdabīgs novērotājs, neviena kustība viņa acij, neviena intonācija viņa ausij nepaiet nepamanīta, tā fiksējas kaut kur iekšienē ārkārtīgi spilgti un mākslinieciski pārraidās viņa radītos mūzikas tēlos — ritmos, harmonijās. Kalniņam ir it kā divējāda mūzika: „tautiski" latviska un „moderni" internacionāla. Paradokss, ka divas tik dažādas lietas var radīt viens mākslinieks, šai gadījumā ir varbūt vienīgi Šķietams. Abos gadījumos autora personīgā stīga skan tik noteikti, ka mēs no pāris taktīm pazīsim Kalniņu. Abos gadījumos viņš lieto arvien tiešākos un vienkāršākos līdzekļus, apzinīgi izvairās tiklab sarežģījumu, kā kompromisa. Ja jau trijskaņi, tad trijskaņi, ja parallēlas sekundas, tad sekundas. Traktējamā viela, skaņdarba uzdevums pats izšķir, kāds līdzeklis lietojams. Trijskanis patlaban skan svaigāk par žvīgojoŠu dominantnonakordu aizturu harmoniju virkni. Bet kā raksturlīdzeklis arī tā var noderēt. Tikai bez lieka greznuma, 
bez manierīga salduma, bez skaņu pašrotaļas, bez daudzpunktiem un pēdiņām. Šie vispārējie vērojumi varbūt dos mums pieturas punktus Lolitas brīnumputna stila izpratnē. Te, viņa līdzšinējā lielākajā darbā, sastopams viss Kalniņš, kādu agrāk pazinām sīkajās, dažreiz šķietami pretējās formās. Arī Lolitas brīnumputnu varam anatomatiski sadalīt kontrastējošos posmos, posmus arvien mazākās sastāvdaļās, atšķirt un grupēt beidzot formelementus. Tā nav Vāgnera mūzikas drāmas nepārtrauktā simfoniskā plūsme, kur ik akords izaug no kāda pamatmotīva, kur viens motīvs otram pieķēdēts gandrīz kā katordznieks. Kalniņa forma brīvi, varētu teikt, rapsodiski seko vārda drāmas gaitai, mainās ik brīdi līdz ar situāciju. Stiliskā ziņā lielākā dažādība: blakus latviski stingrajam bezmodulāciju diatonismam ir vietas, kas rada politonālismam: blakus liriskai melodijai angļu valša ritmā īsts, neviltots fokstrots. Humora noskaņu dod vieni, romantisko otri, gaiši cildeno citi līdzekļi. Tomēr pār visu valda viens stils — tas stils, kāpēc Tauriķi, Dāvida dziesmu, Piķamici uz reizi pazīstam par Jāņa Kalniņa darbu. Darba rašanās gaita tomēr ļauj minēt autorā zināmu evolūciju. Pirmkārt, Lolitas brīnumputna sākums meklējams jau 1927. gadā, kad Brigaderu Annas pasaku uzveda Nacionālā teātrī ar Kalniņa skatuves mūziku. Protams, Šai mūzikai bija pavisam citi uzdevumi nekā operas mūzikai: arī teātra orķestra techniskās iespējamības bija pavisam citas, daudz mazākas. Tam Kalniņš prata apbrīnojami piemēroties. Tagad, stājoties pie lielā, patstāvīgā darba, viņš pa daļai izmantojis agrāko mūziku negrozītā vai tikai mazliet papildinātā veidā. Tāds ir pats ievads — Aļņa stabules motīvs, kas tāpat palicis bez kāda simfoniska fona. Tāda ir Sakārnīša dziesma "Tumsa gaismu apēdusi", savā vienkāršībā tiešām ģeniāla (tikai divas notis). Tādas ir vēl dažas citas vietas. Tās tagad teicami iekļaujas kopdarbā, tā ka nezinātājs nepateiks, kā tās cēlušās. Bet studējot operu tādā secībā, kā tā rakstīta, vērojama viena lieta. Autors kļūst pakāpeniski izteiksmē arvien vienkāršāks, dzidrāks. Arī sākumā viņš, kā jau teikts, izvairās komplikāciju, neizraibinot ne melodisko līniju, ne orķestri, tīšām bēgot no simfonisma. Tak viņa harmonijas ir dažkārt rafinētas, meklētas, moderni" gribētas. Lai salīdzinām pirmās divas ainas, kas komponētas 1930. g., ar trešo un piekto ainu, kas komponētas pērngad, un it sevišķi ar ceturto ainu, kas radusies nupat pagājušos Jāņos. Pirmajās divās ainās, izņemot ievadu un SakārniŠa dziesmu, diezgan reti sastopams nedisonējošs akords. Ļoti bieži turpretim disonances ir itin stipras, tonālitātes jēdziens ārkārtīgi paplašināts. Citādi nākošajās ainās. Tur arvien vairāk sastopama "klasiskā" tonālitāte. Arvien retāk sastopamas akordā "harmonijai" svešas (vairāk koloristiski domātas) notis, arvien biežāks kļūst trijskanis, septakords. Raksturīgs sīks piemērs. Otrā ainā Sakārnītis izaudzē Sūrmja "zirdziņu" par koku: kamēr koks aug, atskan mūzika. Ceturtajā ainā, kad Sūrmis ar šī koka sulu atdzīvina Alni, atskan tas pats motīvs, bet vienkāršākās, varētu teikt, klasiskās harmonijās. Tas ļauj domāt, ka autors kļuvis izteiksmes līdzekļos taupīgāks, atturīgāks asumos. Varbūt to prasa lugas darbība: beidzamajā ainā ķēniņš atguvis acu gaismu, Alnis uzvarējis, gudrie brāļi palikuši kaunā; bet varbūt arī komponists ir vairāk uzvarējis vielu, ar to gadiem cīnoties. Ka tas tā, netieši var secināt arī no citas puses. Lolitas starplaikos viņš sarakstījis trīs plašas dziesmas ar Sudrabkalna tekstiem, un tur šī gaita uz lielāku atziņu briedumu, pieredzē rūdītu spēku ir tikpat raksturīga. Tas pats jau notiek arī visā 
pasaulē. Eksperimentu laikmets izbeidzas, sākas vētīšana, vērtēšana, stingru pamatu meklēšana. Kalniņš nekad nav neapdomīgi eksperimentējis, mūziķa instinkts viņu no tā glābis, tāpēc izlīdzinošais līdzsvars viņā rodas tik agri un dabīgi. Nekāds lūzums Lolitā nav manāms, autors vienmēr ir saskaņā pats ar sevi un savu uzdevumu, bet ka viņš darba gaitā ir attīstījies, tas viņa un Lolitas brīnumputna nopelns. Mūsu visai nelielajā oriģināloperu literātūrā Lolitas brīnumputns lai tiešām būtu brīnumputns, kas nes jaunu gaismu. — 


#RIGENSIS
Atzinībā Lolitas brīnumputnu nākošā dienā pēc pirmizrādes recenzijā jaunākās Ziņās (1934. g. 7. dec.) ietērpa arī Jānis Zālītis: 

". . . arvien lakonisks, lietišķs, loģisks, raksturīgs; viņa muzikālā valoda vienkārša, bet svaiga, atjautīga, zīmīga". 

Tāpat pozitīvu vērtējumu sniedza Jānis Cīrulis, Knuts Lesiņš, Jēkabs Vītoliņš. Zināmu atturību un vēsumu vērtējumā gan parādīja Oļģerts Bištēviņš (Mūzikas Apskats, 1935. g. janv.), ' saskatīdams vienu otru nekonsekvenci, mūzikas stila nesaskaņu ar pasakas varoņiem, noslēgumā jautājot, vai šī mūzika ir latviska. Taču Jānis Kalniņš neļāva kritiķiem ievilkt elpu, jo jau nākošā, 1935. gada vasarā Zalcburgā viņš bija pabeidzis otru operu — Hamletu. 
Šo Šēkspira traģēdiju 1868. gadā operā pārvērta franču komponists Ambruāzs Tomā (1811—1896), pazīstamās operas Minjona autors. No šī Tomā darba (labāk sakot — nedarba) palikusi pāri tikai viena dzīru dziesma, ko latviešu skaņu platēs iemūžinājis Ādolfs Kaktiņš. Citi komponisti vienmēr parādījuši dziļu respektu un atturību, Šēkspira tekstiem tuvojoties. Ir laimīgs paraugs, piemēram Verdi (1813—1901) Otello ar Boito (1842—1918) libretu, bet tas arī apmēram viss. Patiešām vajadzēja būt lielai drosmei, lai ķertos pie Šēkspira Hamleta, it sevišķi, ja komponists ir pavisam mazas, neievērojamas tautas loceklis. Padzirdot par šīs operas rašanos, daļa latviešu mūziķu bija nesaprašanā un ne sevišķi pozitīvās nojautās. Rezultāti tomēr pārsteidza visus. Kalniņa Hamlets pacēlās iespējami augstā konģeniālā līmenī ar Šēkspira traģēdijas dzejisko vērtību un izpelnījās arī diriģenta Ericha Kleibera uzmanību (M. Vētras liecība). Šīs operas rašanās iemesli meklējami jau 1932. gadā, kad slavenais režisors Michails Čechovs inscenēja Hamletu Nacionālā teātrī, pašam spēlējot titullomu. Kā Nacionālā teātra diriģents Jānis Kalniņš šim uzvedumam rakstīja mūziku ciešā kopdarbībā ar Čechova norādījumiem. Čechova personība un viņa Hamleta inscenējums atstāja uz Kalniņu dziļu iespaidu, tā iespējot secināt, ka Čechova autoritāte pievērsa komponistu dziļāk un koncentrētāk ieskatīties Šēkspira traģēdijas būtībā. Hamleta pirmais cēliens sākts 1934. g. novembrī un pabeigts ap Ziemassvētkiem. Vasaru pavadot Zalcburgā, Kalniņš mēneša laikā pabeidz visu trīs cēlienu operu. Instrumentāciju komponists izstrādāja vēlā rudenī. Operas partitūras titullapā redzam autora ierakstu: " Veltīts manam mīļam tēvam, 23. VIII, 1935. " Esmu šo operu skatījies un klausījies vairākas reizes, tāpat kādreiz zināju klavieru izvilkumu no galvas. 1960, gadā atmiņu izdevās vēlreiz pārbaudīt Ādolfa Kaktiņa godināšanas vakarā Hamiltonā (Kanadā), spēlējot trešā cēliena noslēgumu minētā jubilāra un Marisa Vētras klātienē. Abi dziedoņi sen vairs nedziedāja, bet klusām dungoja līdz. Tas bija neaizmirstams brīdis, un šinī sakarībā tad arī jāpiemin, ka latviešu mūzikā šo vienreizējo notikumu — Hamleta izrādi cienīgi palīdzēja izveidot latviešu vislabāko dziedātāju un skatuves mākslinieku A. Kaktiņa un M. Vētras personības. Blakus bagātai, skatuves nerva pilnai mūzikai Kalniņš katrā savā operā uzšķiļ arī humora dzirksti. Šoreiz tā bija populārā kapraču dziesma (Kad biju jauns, kad biju jauns, tad mīlēju, man šķita), ko vēlāk dziedāja visa Rīga. Pavisam satricinošs pretējā nozīmē bija Ofēlijas ārprāta skats ar liego dziedājumu: „Kā kalnu sniegs bij' svārks tam balts". 

#RIGENSIS
Izvairoties no aizslīdēšanas pilnīgā personiskās sajūsmas debesī , pievienoju lietišķāku un kompetentāku Jēkaba Poruka rakstu („Jāņa Kalniņa — Šēkspira Hamlets"), kas ņemts no Mūzikas Apskata 1936. g. februāra burtnīcā. 

— Salīdzinot Hamletu ar Kalniņa iepriekšējo lielo darbu, viņa pirmo operu Lolitas brīnumputnu, redzama milzu starpība, vismaz tikpat liela kā starp Brigaderes bērnu pasaku un Šēkspira lielāko traģēdiju. Humora, asprātību, dzidras pasteļlirikas meistars savelk muskuļus uz cīņu ne vairs pa jokam, un viņa spēcīgais augums netrīc no traģiskās nastas smaguma. Pretēji valdošajam ieskatam, Kalniņš jau dažu labu reizi ir pieskāries nopietniem, pat drūmiem sižetiem (Sēru maršs, Brāļu kapi), tomēr, salīdzinot ar Hamletu, tie ir tikai mēģinājumi. Šeit cildeni traģiskais pamattonis pirmoreiz ņemts ar tādu dziļu elpu, ka pārsteigs pat tuvākos Kalniņa pazinējus. Mainījusies ne tik daudz faktūra, ārējais rakstības veids — Kalniņš var droši sacīt, ka viņam ir pašam savs stils, raksturīgs rokraksts, — mainījies ir uzdevums un tā izpratne. Kā Lolitā viņš ir lakonisks, noteikts, ciets, bet Hamleta frāzei ir cits saturs, cits kalums. Zilai romantikai, kas Lolitā, lai ar reducētā veidā, bija nepieciešama, Hamletā nevar būt vietas. Traģisko pretešķību asās šķautnes te Šķiļas viena pret otru bez rožaina žēluma. Tikai nedaudz krāsu, nekādas izklaidēšanās sīkumos. Lielos dramatiskos kontrastus te rada daudz spēcīgāki līdzekļi, izjūtām daudz plašāka amplitūda. Muzikāli traģēdija celta no nedaudziem zīmīgiem motīviem, kas raksturo galvenās personas un notikumu gaitu. Saskaņā ar darbību tie veido Šaurākus vai plašākus formas posmus. Tikai retumis atrodam formāli nobeigtus dziedājumus vai ..simfoniskas starpspēles" kā vienas pamatizjūtas caurstrāvotus miera punktus, psīcholoģiskas cezūras. Visbiežāk lietātā forma ir tā sauktais tematiskais izstrādājums, motīvu drāmatiskais konflikts un rečitatīvs. Tā šeit, kur mūzikai pastāvīgi jānes sevī skatuviskā darbība, arī ir vispareizākā. Cenšoties pēc vienkāršības un sekojot savai dabīgajai mūzikas plūsmei, autors nav kalpinājis vadmotīvu techniku mechaniski, nav pārvērtis kompoziciju par abstraktu sistēmu. Viņš izlietā galvenos motīvus tikai tur, kur tie dod vajadzīgo mūzikāli drāmatisko pasvītrojumu un ir klausītājam reāli uztverami, bet neielaižas kontrapunkta režģos ar divu vai vairāku motīvu savij urnu vienā laikā. Viņa motīvi ir plastiski, spējīgi variēties un nav piesaistīti arī pie vienas toņkārtas. Visbagātāki raksturots Hamlets. Viņa nospiestībai atbilst zīmīgs krītošs chromatisks motīvs: arī abi tēva gara motīvi (gara parādīšanās un atriebības aicinājuma mot.) pavada Hamletu kā viņa sajūtu vēstneši. Viņam piešķirti arī plašākie dziedājumi. Savi zīmīgi motīvi vēl ir karalim un Ofēlijai. Pirmais tumsi nemierīgs, lieliem lēcieniem uz augšu un leju: otrs dzidri lirisks. Viena līdzība ar Vāgneru Kalniņam ir: šie vadmotīvi parādās tikai orķestrī, nekad ne dziedājumā. Paši pirmie smagie ievada akordi vēstī traģēdiju. Tiem basos noslēpumaini seko gara parādīšanās motīvs: krītošā melodija atkārtodamās palēnām kāpj par sekundu uz augšu. Tam atbild vēlākā monologa "Būt vai nebūt" ieskaņa ar sekojošo Hamleta nospiestības motīvu. Harmoniski tas veidots kā chromatiski krītošu mažora mazo nonakordu virkne, šī motīva izstrādājums piesaista ievadu pirmajai ainai. Atkārtojas pirmie traģiskie akordi, kuriem pievienojas fanfaras un galminieku vivat saucieni tikko kronētajam karaļpārim. Tikai pēc 
pirmās oficiālās uzrunas karalis atsedz savu personīgo seju, tuvojoties Hamletam: basos karaļa motīvs. Sekojošos dialogos mūzika apbrīnojami izteic katra runātā vārda patieso nozīmi. Piemēram, Hamlets, karaļa jautāts, vai ap viņu vēl arvien tumst mākoņi, atbild: „Nē, karal, es pārlieku esmu saulē", bet šos vārdus pavada Hamleta nospiestības motīvs. Komponists ar tādu precizitāti seko ne vien katram vārdam, bet arī katrai kustībai, kā, piem., momentu, kur karalis, pārprotot Hamleta žestu, sniedz tam roku, bet Hamlets savējo atrauj, ir atzīmējis remarkā un notēlojis mūzikā ar vienu pašu pēkšņu sforzato noti. Skata beigās pāris taktīs notēlota trauslā, biklā Ofēlija ar savu maigo, kluso motīvu. Tikai viens viņas izsauciens lakoniskajā mēmajā ainā, bet tēls jau dzīvo. Strupi Polonijs pavēl Ofēlijai iet. Viena neatrisināta skaņa paliek gaisā; tā sacērtas disonancēs. Hamleta drūmais sašutums izskan monologā, nospiestības motīvā ieausts. Horācio ienākšanu pavada gara parādīšanās motīvs, tā jau iepriekš ziņojot gaidāmo vēsti. Sekojošais dialogs veidots no Hamleta un gara motīviem, bet, priekškaram krītot, starpspēlē do 
Lībekas laikā Vācijā (1947) 
minē jauna tema kā sagatavojums nākamajai ainai: tēva gara svinīgais aicinājuma motīvs. Tajā notēlotas it kā vēja šalkas naktī (tremolo). Kamēr pilī vēl skan kāzu fanfaras, Hamlets pusnaktī nāk sastapt mirušo. Smalkjūtīgu drāmatisku paņēmienu lietā komponists gara ainā. Lai gara balss neskanētu reāli, viņš to pavada ar mistēriozu vīrukori bez vārdiem (aiz skatuves). Orķestrī vienīgi timpanu tremolo. Divbalsīgais koris dzied chromatiskus gājienus pretkustībā, kamēr gara balss deklamē uz ērģeļpunkta. Cēlienu noslēdz Hamleta biedru zvērasts: gara aicinājuma motīvs, kas sākumā skanēja pianissimo, pieaug plašākajā spēkā. Otra cēliena sākums veltīts karalim. Viņš grib izdibināt Hamleta pārvēršanās cēloņus un nekautrējas līdzekļu izvēlē. Karaļa motīvam te pievienojas rinda citu, kas veido meistariski uzbūvēto monologu un sekojošo dialogu ar Poloniju. Pārejas mūzikā uz nākamo ainu karaļa motīvu (jaunā harmoniskā variācijā) nomaina gara aicinājuma motīvs, kas tagad skan pavēloši, skarbi (septiņbalsīgi akordi). Hamlets sajūt savu pienākumu ar neatvairāmu spēku, bet līdz ar to viņš ir pilns drūmākā pesimisma. Slavenais monologs "Būt vai nebūt" pieder arī mūzikāli pie apbrīnojamākajām traģēdijas lappusēm, hamletiskajām Šaubām, pretrunu mezgliem, mokām, ilgām pēc nāves miera te ir vārdam atbilstošs mūzikāls ekvivalents — plašs, ar lielāko koncentrāciju veidots dinamiskais un melodiskais loks. Bagāts detaļās, tas ir vienkāršs un plastisks pamatmetā. Arī vokāli tas ir Hamleta partijas kulminācijas punkts. Tāpat visa tālākā aina ar Ofēliju pilna dziļa dramatisma. Hamleta ilgi aizturētās sāpes izlaužas uz āru ar divkāršu žultainu rūgtumu, kad viņš redz, ka pat mīlētā sieviete, kurai viņš jau tāpat ir spiests teikt ardievas, ir uz vienu roku ar viņa ienaidniekiem. Tik daudz pretēju noskaņu te meistariski izteikts mūzikā. Mainās tikai nedaudzi motīvi: Hamleta, karaļa, Ofēlijas, bet arvien tie parādās jaunā veidā un jaunā secībā, arvien nāk klāt kāda jauna puante. Smeldzoši izskan ainas beigas, kad Hamlets ilgi noskatās uz nomesto Ofēlijas rotu. Starpspēle aizved citā atmosfairā. Jau iepriekš it kā dzirdami dzīru smiekli: karalis mīl izpriecas, lai slēptu nemieru sevī, lai viltu likteni. Bet Šīm orģiastiskajām dzīrām trūkst 
prieka. Komponists to izteicis dejas saraustītajā ritmā, kur trīsdaļīga takts neregulāri mainās ar divdaļīgu. Autors apzinīgi izvairījies šeit no „vēsturiskās" stilizācijas, neskandinot ne gavoti, ne menuetu. Viņa sinkopes tuvākas mūslaiku dzīru dejas izjūtai. Ar to nebūs radīts Hamletā stila konflikts, jo visa partitūra taču rakstīta mūslaiku technikā. šai ainā pats Hamlets tīši imitē seklo galminieku toni. Vieglprātīgā deju ritma pavadījumā viņš vieglprātīgā tonī sarunājas ar Ofēliju. „Pelu slazda" izrādē atstāts tikai nepieciešamais. Sākums notēlojas joprojām nepretenciozas ceļojošu aktieru izrādes garā, bet apslēptais dzelonis parādās, kad uznāk slepkava Lukians, ko orķestrī pavada karaļa motīvs. Atmaskotais karalis pārtrauc izrādi: Hamletu savalda, un viņš augstākajā uzbudinājumā izsaucas: „Lai ievainotais briedis kauc, bet veselais lai smej!" šīs frāzes beigās sastopams nemaskētā veidā klasiskais kadencas kvartsekstakords — pie Kalniņa reta parādība. Nākamās ainas (baznīcas) ievads tēlo satriekto karali. Jauns krītošs chromatisks motīvs (parallēli trijskaņi). Ne grēku nožēla, bet bailes atvedušas karali Šurp. Mūķenes dzied senlaicīgu korāli Mea culpa, bet karalis nespēj lūgt Dievu. Karaļa monologā komponists izmanto instrumentācijas paņēmienu, ko labprāt lietā itālieši: vokālās meldijas pastiprinājumu ūnisonā orķestrī. Līdz ar satrauktu tempu dziedājums tā gūst lielāku dramatisku ekspresiju. Karaļa partijā tas ir kulminācijas punkts. Spēcīgi izceļas kontrasts starp noziedzīgo valdnieku un pazemīgo dievlūdzēju pulku. Nē, karalis iegūto neatdos, viņš cīnīsies. īsā, ļoti spilgtā aina nobeidzas ar strauju, enerģisku starpspēli, kuras beigās atskan motīvs no iepriekšējās ainas beigām: "Kas vienam ļauts, tas otram ne, tā pasaule šī dej". Te tātad rod it kā apstiprinājumu Hamleta sarkasms, šī cēliena beidzamā aina (pie karalienes) ievērojama ar Hamleta dziedājumu par ģīmetni. Tam piešķirta kupla, ekspresīva melodiskā līnija. Formā un saturā tas vienkāršāks par monologu „Būt vai nebūt". Tā — vienīgā vieta, kur Hamlets ļaujas tīrai lirikai. Pavadījuma dzidrajā harmoniskajā fonā interesantas parallēlās sekundas. Ar Šo „ariozo" kā klusu, dziedošu instrumentālu pēcspēli nobeidzas bagātais cēliens. Trešais cēliens sākas ar kaislīgu simfonisku 
ainavu, kas tēlo Laerta uzbrukumu ķēniņa pilij. Tas rakstits ar lielu dedzību plašā orķestrālā vērienā. Tēlojuma ievadam (48 taktis uz ērģeļpunkta) seko strauja vidusdaļa: 32 taktis uz vienu takti gara basa motīva f-gis-e-g ceturtdaļnotls; tad, pieņemoties skanīgumā, tā pati mūzika pacelta pustoni augstāk; pēc tam basa motīvs mazliet mainās, arvien paturot ostinato raksturu. Augšbalsls signālveidīgi motīvi, auļošanas tēlojumi, kaujas troksnis. Krāšņs, dekorātīvs efekts, spēcīgs, skaidrs izteiksmē. Šī ievada garā ieturēts pirmās ainas sākums līdz Ofēlijas uznākŠanai. Ofēlijas burvīgā dziesma "Kā kalnu sniegs" ir tīrākās poēzijas, neizsakāmu skumju pilna dzidra lirika. Lielākā vienkāršība līdzekļu izvēlē, lielākais patiesīgums izjūtā. Bet tas arī ir vienīgais gaišais epizods līdz pat beigām, ja neskaita humorpilno kapraču kanonu, kas aj savu kontrastu pret vietu, kur to dzied, atstāj īsti šēkspirisku iespaidu. Pirmās šī cēliena ainas izskaņa ir delikātākā visā partitūrā: Ofēlijas dziesmiņu atkārto vispirms četras solo vijoles pianissimo, tai pievienojas pārējie stīdzinieki, vēlāk koka pūtēji un mežragi. Kā nemanot aizvada mūzika nākamajā ainā — kapsētā. Kapraču dziesmas melodiju autors paturējis no savas pirmās Hamleta mūzikas. Tā rāda atkal nepārspējamo humoristu Kalniņu. Dziesma uzbūvēta uz pāris lauztiem akordiem un iegūst savu īpatnējo pievilcību taisni ar Šo harmoniskās un lēkājoši ritmiskās monotoni)as savienojumu. Šai ainā vēl ievērojams īsais sēru maršs (kāpjošs chromatisks motīvs uz zvana skaņu fona) un izskaņā — Ofēlijas motīvs jaunā ritmiskā pavadījumā. Beidzamo ainu ievada cīņas saucieni orķestrī. Tiem seko plaši izstrādātais, harmoniski un ritmiski bagātais un spožais maršs. Kā „tīrai" mūzikai tam ir pašvērtība arī ārpus traģēdijas partitūras. Sākuma tema ir attāli līdzīga Prokofjeva maršam no Mīlas uz trim apelsīniem. Tālāk ar aizraujošu ritmisku spraigumu izveidota plašā divkaujas aina. Rečitatīvu pārtraukta, tā sadalās trijos posmos, katrreiz ar jauniem motīviem, jaunu mūzikālu saturu un instrumentāciju. Beidzamais posms mazliet atgādina uzbrukumu pilij. Partitūras noslēgumā vēlreiz kā fokusā spilgti uzliesmo galvenie titāniskās cīņas spēki: karaļa, gara, Hamleta un Ofēlijas motīvi. Tad ar satricinošu izjūtu rakstītais Integer vitae, 
kur korāļa klasiskā stingrība tik apbrīnojami apvienojas ar vienkārši spēcīgām savdabīgām harmonijām, un kā cildens atpestīšanas un miera vēstnesis pašā noslēgumā — gara aicinājuma motīvs. Hamlets ir turējis savu zvērestu. šis īsais uzmetums, protams, nespēj pat norādīt uz visiem partitūras mūzikālajiem krāšņumiem, vienīgais, varbūt ierosināt uzmanīgu klausītāju sekot tai ar nopietnību, kādu prasa šis patiešam lielais, mākslinieciski un ētiski skaidrotais darbs. Autors ar to apstiprina ne vien savu vietu mūsu pirmo komponistu vidū, viņš ar to var prasīt sev vārdu lielajā Eiropas radošo mūziku saimē. Vēlēsim viņam uz to laimes un vēlēsim laimes viens otram, ka esam kJuvuŠi bagātāki ar šādu darbu. — 

#RIGENSIS
Hamleta pirmizrāde notika 1936. gada 17. februārī, un jaunās operas izcilo vērtību sajūsmināti uzsvēra arī pārējie dienas preses u.c. periodisko izdevumu mūzikas kritiķi (J. Zālītis Jaunāko Ziņu 17. februāra un žurnāla Sējējs marta numurā, J. Graubiņš mēnešraksta Daugava marta numurā u.c). 

Ugunī 

Pavisam vienkāršs, bet mūžīga nemiera, cīņas, kaislību un uguns motīvs (mažora un minora pretstats) ievada Jāņa Kalniņa trešo operu Uguni. Libretu izveidojis pats komponists, izmantojot Rūdolfa Blaumaņa noveli Purva bridējs, skatu lugu Uguni un pievienojot Blaumaņa dzejoli līdz ar kādu pārveidotu tautasdziesmu (autors Zeltmatis — režisors un drāmatisko kursu vadītājs). Kas Latvijas laukos nav dzīvojis, tam Blaumanis un arī šī Kalniņa opera pilnībā neatklāsies. Turpretī tanī laikā Latvijā vēl bija paaudze, kas labi atcerējās pagājušā gadsimta 90. gadu muižu dzīvi, tāpat pirmskara (te domāts 1. pasaules karš) Latvijas lauku zaļumballes romantiku. Katrā ziņā Blaumaņa mūžīgi vecais un jaunais temats par Edgara un Kristīnes fatālo mīlestību saistīja visus — vecus un jaunus. 
Muzikālā ziņā te tomēr iestājās radikāls pagrieziens Jāņa Kalniņa jaunradē, un Rīgas mūziķi, pārfrāzējot karaļa rindas no Hamleta, izsaucās: „Kā pārvērties ir Kalniņš!" Likās, ka pārgalvīgā Kalniņa mūzikas straume kā Gauja ieplūdusi jūrā vai pat Baltezerā. Dominē mierīgākas, konvencionālākas harmonijas, kas, saprotams, labi un atjautīgi raksturo muižas latvieša vācisko dzīvi. Cita ceļa te patiesībā arī nevarēja būt. Arī šinī operā pavīd pa dziedājumam, kas ātri iegāja tautā, piemēram, Kristīnes dziesma "Manā dārzā dārziņā", Akmentiņa ārija "Mīla dažam iekrīt klēpī", tautasdziesma ar piedzejotiem vārdiem Krogus Anna gultu taisa, kam pievienojas furiozais piedziedājums (Staipada, vaipada, ģēģerjaunskungs, vizi, vizi, bum . . .). 

#RIGENSIS
Knuts Lesiņš Mūzikas Apskata 1938. gada janvāra burtnīcā rakstīja: 

— Tāpat kā pirmās divās operās — Lolitas brīnumputnā un Hamletā — arī Ugunī Jāņa Kalniņa pieeja operas problēmai ir gluži teatrāla, t.i., viss kalpo skatuviskiem nolūkiem, mūzikas uzdevums raksturot darbojošos personu garīgo būtību, izsekot un illustrēt viņu dvēseles stāvokļus un kustības uz skatuves. Katrai personai dots arī savs raksturīgs vadmotīvs, kas tomēr netiek izmantots kā tema kādai plašākai mūzikālai epizodei, bet tikai allaž uzdzirkstas, attiecīgai personai darbojoties . Lai netraucētu dzīvā vārda, rečitativu darbību vizošo izskaņu, komponists arī ar orķestra krasām rīkojas diezgan atturīgi, nekur tās pārāk nesabiezinot, neļaujoties ieviļināties „simfonismā". Illustrātīvā ziņā viņš orķestri izmanto ar to pašu atjautību, kādu bijusi izdevība jau viņa pirmajās divās operās vērot. Salīdzinot ar tām, Ugunī ir vairāk noslēgtu atsevišķu melodisku dziedājumu — āriju un duetu, kas Šo operu varbūt vairāk tuvina caurmēra klausītāja iemīļotajam operas tipam — melodiskai itāliešu operai. Tādēļ tā gada laikā ar pāri par 20 izrādēm var tikt uzskatīta par vienu no iemīļotākām latviešu operām. Ar šo operu- pirmoreiz uz operas skatuves nokļuvis mūsu labākais drāmatiķis Rūdolfs Blaumanis (...) Ar savu darbības vidi Ugunī ir pirmā latviešu oriģinālopera, kas pieskaras reālai dzī 
vei, reāliem varoņiem. Stila dēļ arī pasu komponistu varētu ieskaitīt reālistos. Ugunī uzvesta arī Liepājas operā. — 

#RIGENSIS
Trešās J. Kalniņa operas pirmizrāde notika jau 1937. gada 20. martā, un tūliņ pēc tam Jānis Zālītis Jaunākajās Ziņās (22. marta numurā) savukārt rakstīja: . .. Kalniņa operā Ugunī saklausām līdzīgu skaņu valodu, kādu jau esam dzirdējusi autora iepriekšējās operās. Dominē melodiskais rečitatīvs. Stils kļuvis krietni skaidrāks, vienkāršāks. Ne melodijās, ne harmonijās, nedz arī instrumentācijā nesaklausām Šeit agrāko „aušību un pārgalvību". Viss raisās rāmāk, dabīgāk, muzikāli pievilcīgāk, iezīmīgāk. Rečitatīvs nav sevišķi pateicīgs muzicēšanas veids. Pat lielākie, rūdītākie autori šai plāksnē dažkārt kapitulējuši. Kalniņš tomēr savās operās jau sasniedzis Šinī jomā ievērojamu lokanību(. . .) Veikli lietoti — gan tikai pavadījumos — vadmotīvi. Tie raksturīgi, lakoniski un neapgrūtina klausītāju, jo parādās pa lielākai daļai posmos, kad dramatiskais pulss patiesi intensīvs (...) Turklāt jo spilgti vijas un jaucas cauri visai operai uguns motīvs, kas aizvien atskan tad, kad darbībā iezīmējas kāds svarīgāks moments, kāda asāka pretišķību izpausme (...) Komponists it veikli un atjautīgi operē ar īpašu mūzikālās izteiksmes veidu, ko varētu nosaukt par „reālimpresionismu". (...) Dziļi aizkustinoši izskan tad Kristīnes zīmīgie vārdi, kad tā sniedz Edgaram abas rokas un saka: "Es nolieku savas vieglās dienas. Nesīsim kopā to krustu, kas mums abiem uzlikts". Tiem seko operas noslēguma akordi. Jaunā bagātā partitūra Jāņa Kalniņa radošajā darbā (ir) ievērojams solis uz priekšu. — 

Katrā ziņā šis pagrieziens bija visai straujš, un ar visdzīvāko interesi gaidījām turpmāko Kalniņa mūzikālā ceļa ievirzi. Nākotne pierādīja, ka savos Hamleta ceļos komponists visā visumā nekad vairs neatgriezās. Visas šīs trīs operas tika godalgotas ar augstām Kultūras fonda atzinības balvām. 

Divi baleti: Rudens un Lakstīgala un roze 

#RIGENSIS
Šie abi baleti ar Osvalda Lēmaņa choreografiju pirmuzvedumu piedzīvoja 
1938. g. 28. oktobrī Nacionālā operā. Nākošā dienā Jānis Zālītis Jaunākās Ziņās rakstīja: . . . 

Mūzikas valodā Kalniņš palicis uzticīgs saviem agrākajiem principiem. Rudens partitūra simfoniskāka; tur tēlotas plašos dekorātīvos vilcienos dabas impresijas. Spraiga orķestra valoda rasta vidusposmam (vētra). Rudenīgi rāmi raisās ievads un noslēgums. Mūzikālās patstāvības ziņā dodama priekšroka Rudenim. Bet dzirkstīgāka, viscauri krāsaināka, rafinētāka mūzika baletā Lakstīgala un roze. šeit Kalniņš apliecina dejās, tāpat arī priekšspēlē un citos tēlojošos posmos izteiksmes sprindzību, spilgtas raksturošanas spējas. Arī orķestra valoda kļuvusi vēl drošāka, sulīgāka. Jo atjautīgi rasts un risināts lakstīgalas motīvs. Melodijas un harmonijas plāksnē jaušamas. Richarda Štrausa ietekmes (...) Kopskatā abu baletu mūzika ir vērtīgs ieguvums mūsu skaņu mākslas literātūrā. — 

#RIGENSIS
Volfgangs Dārziņš Mūzikas Apskatā (1938. g. oktobra/novembra numurā) savukārt rakstīja, ka šo baletu mūzika saista ar nenoliedzamu, pat spēcīgu izjūtu, tā ļoti labskanīga, teicami instrumentēta. Ko Kalniņam varētu pārmest, ir zināmas uzbūves trūkums (Rudenī), zināma piesliešanās populārākai gaumei (Lakstīgalā un rozē). Interesantas ir Pētera Rožlapas dekorācijas. Tīri naturāls ir Lakstīgalas un rozes ietērps, kas atgādina kādu Grimma pasaku illustrāciju angļu izdevumā. Ipatu izteiksmību Rudenim piešķir riskantais, tomēr spilgti atrisinātais efekts ar reālo koku locīšanos, brāzmainajām lietus šaltīm. Arī V. Dārziņš, šķiet, bija norūpējies par autora piesliešanos populārākai gaumei. 


Solo un kora dziesmas Orķestra darbi 

Volfganga Dārziņa pēdējo teicienu apstiprināja arī apmēram tai pašā laikā iznākušās Jāņa Kalniņa solo dziesmas: Grāmata ar krustu, Par katru stundu Dievam pateicos, Kaķpēdiņas, Baltā roze, Vakara zvaigzne, Sapnis, Maza dziesma, Kur tu radies, bēda, Vienmēr kāda zvaigzne aust u.c. Interesanti te pieminēt viņa agrāk rakstīto Dāvida dziesmu (Andrass — Alfreds Andersons). Stingri izteiktā doriskā skaņu kārtā ar minimālu melodijas loku un skopiem klavieru pavadījuma akordiem komponists radīja solo dziesmu, kas bija pilnīgi atšķirīga no tā laika vispārējām muzikālām tendencēm. Atskaitot kokles, kora dziesma ir pašreiz latviešu iemīļotākā iespējamīgākā muzikālā nodarbība. Arī te Kalniņš teicis savu nozīmīgu vārdu. Nebūs laikam latvieša, kas nepazītu viņa tautasdziesmas apdari Kurš putniņis dzied tik koši. Ja nu tāds atrastos, tad Lai līgo lepna dziesma (1934) aizbāzīs katram muti. Pēdējo pieminot, jāpiezīmē, ka savā laikā Jānis Kalniņš nevairījās no laikmeta prasībām (dziesmas vadonim, mūzika Nameja gredzenam), un tanī laikā to darīja gandrīz katrs. Nopietnākā nozīmē ar respektējamu mūzikālu un patriotisku vērtību radīta Lielā junda (R. Bebris), kuras skaņas vēl tagad latviešus aicina dvēseļu drebēšanai (A. Jēruma citāts). Daudz dziedātas arī viņa Redz' kur jāja div' bajāri (t.dz.) kā arī vīru kora dziesmas Jūŗas spožums (K. Skalbe), tautasdziesmu apdares Es izvedu meitu māti, Jem iekš rokas tauriki savu, Ūja Ilzīt u.c. Svešumā komponētas un dziedātas — jauktam korim Pirmā nakts (Z. Lazda, 1948) un vīru korim Pavasara dienas (J. Rainis, 1947), kas abas godalgotas; kantāte vīru korim, baritonam un simfoniskam orķestrim Garā nakts (V. Toma), tautasdziesmu apdares — Arājiņi, ecētāji, Puiši, puiši, kas tie puiši, Meitas gula ābolā, Aiz upītes skaistas meitas, un pašā pēdējā laikā dažas citas vēl gaida pirmatskaņojumu, to skaitā Klīvlandes dziesmu svētku (1968) iejūsmā vīru korim rakstītā Dziesma par apskaidrotu dzīvi ar augsto c tenoram. ' 

Visumā Jāņa Kalniņa kora dziesmu skaits nav kvantitātīvi liels, bet gandrīz visas tās iegājušas tautā un iemīļotas. Izņēmums bija un paliek trīs monumentālās kora dziesmas ar J. Sudrabkalna tekstiem: Pētera gailis, Apsniegosā pilsēta un Pasaka par Pikamici. 

#RIGENSIS
Te pievienoju ar pāra izlaidumiem Jēkaba Poruka recenziju, "Jaunas vēsmas mūsu kordziesmā", kas iespiesta Mūzikas Apskata 1933. gada novembra burtnīcā: .. . 

Cik dažādu pazīstam Jāni Kalniņu. Viņa humoristiskās ziņģes, viņa draiskie tautas dziesmu kori, viņa visiem iespējamiem gadījumiem piemērotā skatuves mūzika šķiet rādām pavisam citu seju nekā viņa nopietnās solo dziesmas, pāris simfonisko ainavu, opera Lolitas brīnumputns. — Kur īstais Jānis Kalniņš: "Tauriķī", "Zaļajā kartupelī" vai Brāļu kapos? Kalniņš vairāk kā jebkurš ir teātra cilvēks, kas apbrīnojami prot iedzīvoties lomās. Viņš spēlē ar prieku, tāpēc arī Šai spēlē ir daļa viņa paša, cauri taisītiem vaibstiem, grimasēm saskatām raksturīgo sīkumu. Viņš var uzlikt vientiesīga "prāģera" masku, bet vienā acu kaktiņā mēs redzam viņa smaidu: viņš arī tīšam var grimasēt ar hipermodernām kombinācijām, nepārdot par tām dvēseli, jo cauri tam skan viņa lielā vitālitāte, pirmatnējais mūziķa instinkts. Atšķirot šīs trīs dziesmas, redzam ne maskas, arī ne nejaušus momentuzņēmumus „no dzīves", bet portretu, kur mākslinieka roka kārtojusi gaismas un ēnas, radot un rādot raksturu, šais dziesmās spilgtāk kā jebkur citur koncentrēts un kāpināts viss īstais, patiesais, vienīgi viņā esošais un pakāpeniski izvētīts viss nejaušais, gribētais, neorganiskais. šīs trīs dziesmas — trīs gadi komponista mūžā — ir etaps ne vien viņa personīgā mākslinieka tapšanas procesā, tas apzīmē jaunu posmu latviešu dziesmā. Pagājušos atceres dziesmu svētkos ne bez iemesla viens otrs iejautājās: ko jaunu rāda Šie svētki mūsu radītājā koru mūzikā? Ja negrib nosaukt vienīgi dažus jaunus vārdus, tad pēc būtības gandrīz jāpaliek atbildi parādā. Bet tai pašā laikā gaidīja (un atsevišķā korī skanēja) Šīs dziesmas — vienīgā atbilde. Diemžēl, pareizi ir, ka autors cerē: varbūt viņa dziesmas atskaņošot vispārējos dziesmusvētkos 50 gadus pēc autora nāves . .. Jau ideja vien pārradīt mūzikā Pētera gaili, Apsniegoso pilsētu, Pasaku par Pikamici rāda jaunu pasauli. Lielākais, ja kāds varētu iedomāties Šo dzeju illustrēt mūzikā, bet J. Kalniņš ir devis ne illustrāciju, ne izkrāsojis zīmējumu: viņš ir atvēris Šo ideju iekšējo mūziku. Kā Zālītis gremdējies misteriozās jūras dzelmēs pie Biķera miroņu salā, tā Kalniņš 
skarbos vējos šalko pār sirmo Pēterbaznīcas gaili, kam laiks iet uz dusu. Viņš nejūsmo par pavasara ziedu vēsmiņām, par strautiem un lakstīgalām, bet par pirmo sniegputeni Apsniegosajā pilsētā, viņš neapdzied senos varoņus patriotiskā ballādē, bet Ķēniņu Piķamici, kas sakalst, domādams, ..kādēļ viss notiek tā, ne šitā". Jaunam vīnam vajag jauna trauka; jo vairāk vēl mākslā, kur trauks no vīna nav šķirami. Kas te nu ir trauks, kas vīns? Kas „nesvarīgā" forma un kas ..svarīgais" saturs? Riskējot nokļūt neauglīgu estētizētāju katēgorijā, recenzentam šķiet, ka nebūtu vērts par šiem darbiem tik daudz runāt, ja forma viņus nepaceltu pāri daudziem idejiski „dziļākiem" ražojumiem. J. Kalniņš līdz Šim bija devis vienīgi laimīgas, asprātīgas miniatūras. Šīs dziesmas rāda līdz Šim pie autora neredzētu technisku briedumu, architektoniku, plašu elpu. Stils, kas tuvojas patiesai monumentālitātei. Vienu dziesmu no otras Šķir vesels gads (1930—1932), un tiešām redzams, ka autors šai laikā audzis, skaidrojies. Pētera gailī vēl ir vietas, kas it kā rakstītas tīšam pour epater les bourgeois; nākošajās divās traipi pilnīgi izzūd. Krāsas vietā stājas līnija. Skaidrība ir tik dzidra, ka, neraugoties uz faktūras sarežģīto rakstu (salīdzinot ar citu mūsu meistaru dziesmām), to varētu saukt pat par vienkāršu. Pretēji Zālītim, savam tuvākajam priekštecim no latviešiem, kas pārsvarā harmoniķis, J. Kalniņš Šais dziesmās parādās kā principiāls kontrapunktiķis. Zālītis radniecīgs šai ziņā tāpat garīgi Skrabinam, Kalniņš—Hindemitam. Lai Hindemita vārds nebiedē lasītāju: dziesmās nav nekā „briesmīga". Kalniņš laikam būs pārvarējis uz visiem laikiem savu atonālismu, kā to pārvar Vakareiropā tā autori. Visas dziesmas ir ne vien noteikti tonālas, bet pat diatoniskas. 100 taktis garajā Apsniegosafā pilsētā pāris alterācijas zīmju sastopams vienīgi pēdējā sistēmā. Neraugoties uz to, no Melngaiļa Kalniņu šķir bezdibens. Etnogrāfiski šīs dziesmas neskan pavisam. Drīzāk jau bachiski. Visas sākas ar īstām fugas tēmām, kuras autors fugato veidīgi (tikai bez modulācijām) izved (Pētera gailī dominē oktāvas imitācija, pārējās divās — kvintas). 

Šis paņēmiens, bez šaubām, ir labs, Kalniņš ar to prot asprātīgi rīkoties, panākot gan enerģiskus, gan humoristiskus teksta akcentē] umus, žēl tikai būtu, ja tas pārvērstos par manieri. Bet kā lai nepriecājas, kad, piemēram, Apsntegošā pilsētā, kur formu trīs tēmas dala trijās daļās, tās visas beigās savienojas gavilējošā noslēgumā. Tā ir meistarība, kas atsver dažu labu jūsmošanu, ja tai nav taisni šubertiskas potences. Kalniņa dziesmās tā jo vērtīgāka tāpēc, ka nav pašmērķis, bet izaug no mūzikas, kļūst poētiska. Jā, arī šai skarbajā "lietišķajā" mūzikā ir poēzija, patiesa, savdabīga, neatdarinoša. Cik labi, piem., ka pie vārdiem „Dvēs'lē gaišās mocartiskās stīgas", (Apsn. pils.) nav nekādas Mocarta imitācijas mūzikā: cik sāja būtu tāda imitācija ... No sīkākas techniskās analizēs atturos, lai neapgrūtinātu lasītāju. Dziesmas mūsu caurmēra koriem ilgi vēl būs grāmata ar septiņiem zieģeļiem. Neparastas tiem būs jaunās „neromantiskās" harmonijas, grūti intonējamu intervallu secība, neparasta visa ..ideoloģija", kaut gan teksts loģiski skandēts. 

Līdz Šim visas trīs dziesmas dziedājis tikai viens pats Dziesmuvaras koris. — Teksts tulkots arī vāciski: A. Andersona atdzejojums patiesi slavējams. Kaut pašķirtos autoram ceļš uz ārzemēm, kauna viņš tur latviešu mūzikai nedarītu. Krājums izdots ļoti glīti un rūpīgi. — 

(Pieminētās dziesmas nāca klajā 1933. gadā, mūzikāliju tirgotāja Edg. Rodes ģenerālkomisijā.) Jau pirms operām Jāņa Kalniņa spalvai vēl piederēja divas Suitu dejas (1933), simfonisks tēlojums Brāļu kapi un Latviešu rapsodija orķestrim. Atsevišķi jāpiemin simfonisks tēlojums Lietains vakars, kas pēc Jāzepa Vītola padoma esot jāklausās "ar paceltu krāgu, lai nelīst aiz kakla". Vēl Latvijā J. Kalniņš sarakstīja savu pirmo simfoniju, bet Lībekas posmā arī koncertu vijolei ar orķestri un stīgu kvartetu sol-diez minorā. Šos darbus atskaņoja Lībekā 1948. gadā; 

#CORR
privātā vēstulē pašam autoram un diriģentam atklātā valodā tos recenzēja ari Jānis Cīrulis. Vēstule jo labi raksturo arī toreizējo vispārējo noskaņojumu gan latviešu muzikālajā dzīvē, gan citādi, tādēļ pievienoju to šeit bez jebkādiem pārgrozījumiem vai izlaidumiem. 

Detmoldā, 18. VI, 48. Mīļais draugs Janka, jau sen gan taisījos Tev rakstīt tūliņ pēc pārbraukšanas no Lībekas un pateikties par Tavu sirsnību un viesmīlību, bet, mājās atbraucis, atradu no Krolla priekšā speciālu pasūtinājumu — īsā laikā bija jāuztaisa īsa mūzikas svešvārdu vārdnīca. Kāda velna dēļ tā viņam vajadzīga, to vēl Šodien nesaprotu, bet nojaucos turpat veselu mēnesi pa itāļu un franču vārdnīcām, galvu pa logu neizbāzis. Tā nu gatava, un manuskriptu jau nosūtīju. Vakar nosūtīju Tev un Zuikam manu "Dziesmu avotu", diemžēl, ar neizlabotām driķenēm. Tu to piedosi. No 1. jūnija uzdevu viņa majestātei meža darbus un tagad saucu sevi par Freiherr Cīrulis yon Wolmar. Darba pārvaldē esmu leģitimēts par mūzikas daļas vadītāju Nedēļas Apskatā, kļuvis, tā sakot, par normālo un dzīvošu no rentēm. Mani, vecu vanagu, nekas vairs pārsteigt nevar, un par 
visu, kas notiek, notiks un var notikt, netaisu ne mazāko ilūziju. Viena lieta gan ir skaidra — mājās nebraukšu. Citur laikam ari nekādu izredžu nebūs, tāpēc jāsagatavojas uz palikšanu tepat Vāczemē. Labi, ka Tu tiec kaut kur tālākā pasaulē, kur varēsi mierīgi un daudz pastrādāt, līdz brauksim visi mājās. Ja nu esi tur pāri, tad atraksti savus iespaidus un kā iekārtojies. Vislabāk kaut ko feļetonīgu, ko varam ielikt avīzē. Spriežot pēc vienas vēstules Mauriņa madāmai, domāju, ka Tavs rakstāmais talants nebūt nav mazāks par tiem citiem, kas Tevī piemājo. Tāpēc! Janka, man abi Tavi darbi ļoti patika. Nevaru sacīt, ka simfoniju būtu klausījies īsti „gruntīgi", bet pirmai daļai gan sekoju ļoti lielā koncentrācijā un nopriecājos par kompakto un tīro formu. Nedomāju, ka Tevī tik daudz melodijas šī vārda labākā, ne verdijiskā nozīmē, kas var vienoties ar gluži modernu harmoniju. Ja simfonijā aiz noguruma šo to varbūt palaidu garām, tad koncertā, kuru izskatīju diezgan rūpīgi jau iepriekš un sekoju pēc klavierēm, ir iekšā gluži vienreizējas lietas un tik daudz svaiguma harmonijās un vijoles partijā, ka varu teikt — ej droši tālāk pa pasākto ceļu. Ko tas mērkaķa vācietis Lībekas avīzē runā par Strausu! Tu pats un mūsu citi lielākie mūziķi ir labākus velnus redzējuši un sadzēruši tu brālības. Nupat nesen Detmoldā noklausījos Strausa Zaralustru — tā taču ir tikai diezgan laba kafejnīcu mūzika, ko gan nevar sacīt par Pūcesspieģeli un Nāvi un apskaidrību. Vispār Eiropā ar mūziku notiek dīvainas lietas. Vācieši, kuriem 3. Reichā žīdi bija liegti, tagad cildina sentimentālo Mendelsonu un savus krasākos modernistus, angļi, kuriem nekā nebija, par mūzikas augstāko paraugu tur Bela Bartoku, bet franči, kam bija un kas jau pirms 20 gadiem deva krasākos paraugus Eiropai, sāk atiet rāmākos ūdeņos tīrās klasikas un romantikas skatījumā. Man Šķiet, ka nevienam nav jāpārsit un nav jācenšas pārsist ne Hindemitu, ne Bartoku, bet daži teikumi savā valodā jāuzraksta tā, kā neviens cits to nav un nevar pateikt. Un, lai to varētu, jābūt ar visām asinīm nevis kosmopolītam, bet latvietim, ungāram vai krievam. Un tas ir viss. Un vai domā, ka mums nav nekā tāda? 
Ir. Tikai nelaime tā, ka savā laikā mūsu fondi nerūpējās par latviešu partitūru iespiešanu un izplatīšanu. Cik labi būtu šodien tiem mērkaķiem pabāzt zem deguna to pašu Sprīdīti, Hamletu un Tavus abus baletiņus! Tā, vecais draugs, raksti mierīgi savu 2. simf. un cello koncertu! Satikos Švābes jubilejā ar Poruku. Arī tas Joti interesējās par Taviem opusiem. Vispārējos vilcienos pārstāstīju." Uzrakstīju arī Tēvzemei plašāku rakstu par Tevi pašu, darbiem un darbošanos. Domāju, ka tuvākā nākotnē būs jau iekšā. Zini, Mediņu Janka ir ceļā uz Zviedriju. Saņēmis atļauju un nu kārto formālitātes. Jauki. Es priecājos par katru, kas tiek ārā no šīs bēdu lejas. Ja nu Tu nokļūsi Kanadā, tad parūpējies priekš manis par kādu sulaiņa vietu pie multimiljonāra. Domāju, ka, skaidrā prātā būdams, traukus neplēstu. Cita lieta, ja būtu viskija pilns un arī tad ne tīšu prātu. Tu jau manu mīlīgo dabu pazīsti. 
Te nu visi satraukti par Wa'hrungu. IpaŠi spekulanti un lielspekulanti. Laikam jau nu visi nabagāki atkal paliksim, bet vai tas pirmo reizi? Gan jau pamazām atkal kaut kas radīsies. Amerikāņi jau sen pārsteigti par letiņu spējām: ielaiduši divus gluži plikus cietumā, bet Šie pēc pāris nosēdētām dienām iznāk ārā apģērbušies kā džentlmeņi un iedod vēl seržantam 20 RM dzeramnaudas! Dzirdu, ka Lībekā taisoties dziesmu svētki. Ja nu Tu vēl būsi šai zemē, tad varbūt aizbraukšu. Citādi gan dzīties to velna gabalu nav nekāda prieka. Katrā ziņā pirms aizbraukšanas atlaid kādu grāmatu. Ko dzird par kariem? Jūs jau tur pie tiem kultūrāliem tā tuvāk. Te runā, ka būs. Bet tas man atgādina tos pārspriedumus krievu oficieru sabiedrībā par Dievu. Klubā strīdas — vai ir Dievs, vai nav. Pulka komandieris noprasa kādam cita pulka porucikam, ko tad Šis par lietu saka. "A vnašem polku gavorjat čto ņet". 

Mūsu "valdība" arvien vēl strīdas par valsti un satversmi un kaujas ar spokiem. Donkichotam bija mazākais vējdzirnavas, taču kaut kas konkrētāks. Vārdu sakot, paliec sveiks. Raksti. Gaidu. Tavs Janka. 

Ir jau pieminēti daži Frederiktonas posmā rakstītie darbi. Tagad tiem jāpievieno visjaunākais — Dziesmu svētku uvertīra (1969), ko dzirdēsim šajos 5. Kanādas latviešu dziesmu svētkos Toronto. 

DAŽI VARDI PAR JĀŅA KALNIŅA PERSONĪBU 

Kāds mans paziņa, iebraucis Rīgā, apvaicājās pēc J. Kalniņa Lielās jundas notīm. leteicu viņam pārskriet pār kanāļa tiltiņu, iegriezties Nacionālā operā un sameklēt pašu komponistu. Ar lielām grūtībām paziņa bija sameklējis komponistu 
kaut kur pašos operas bēniņos virs lielā kroņluktura. Ceļu meklēdams, viņš bija dzirdējis no operas darbiniekiem pirms Kalniņa vārda vairākus atsevišķus gan glaimojošus, gan neglaimojošus epitetus: komponists, diriģents, apdāvinātais mūziķis, latviešu mūzikas nākotnes cerība, trakais kauslis, huligāns, arestants u.t.t. Pēdīgi, bez elpas palicis, viņš ieraudzījis kādu jaunu aceņotu cilvēku un jautājis, vai viņš ir Kalniņa kungs. Atbilde skanējusi: "Jā, es esmu Janka Kalniņš, apdāvinātais komponists, operas diriģents, kauslis un arestants!" (Par ķengu lapas Aizkulišu redakcijas un spiestuves izdauzīšanu Jāni Kalniņu patiešām savā laikā arestēja.) 30 gadus vēlāk notiek Kanādas latviešu 4. dziesmu svētki Toronto. Instrumentālās mūzikas koncerta publika nerimtīgiem aplausiem apsveic diriģentu un komponistu Jāni Kalniņu. Gandrīz tāpat kā 1933. gadā, 8. vispārējo dziesmu svētku laikā, viņa tēvu Alfrēdu Kalniņu, atgriežoties no Amerikas trimdas. Latviešu tauta mīl abus Kalniņus — tēvu un dēlu. Vēlāk, Toronto dziesmu svētku vakariņās, Jānis Kalniņš zemu locījās un aplaudēja katram jaunākam kollēgam un dziesmu svētku darbiniekam. No šiem un daudziem citiem še neminētiem piemēriem mums jāsecina, ka Jānis Kalniņš labi pazīst latviešu tautas mentālitāti, pat nojauš, ko tā par viņu domā, ko tā no viņa vēlas. Šinī savstarpējā pazīšanās ietekmē nav brīnums, ja latviešu tauta viņa mūziku mīl un cienī, jo viņš galu galā būs atminējis latviešu tautas jutoņu. Cik ļoti Kalniņu mīl jaunatne, visi pārliecinājāmies 1968. gadā Klīvlandes dziesmu svētku laikā. Es vēlreiz atkārtoju: Jāņa Kalniņa lielo, slavas bagāto panākumu atslēga meklējama viņa fantastiskā latviešu tautas jutoņas pazīšanas spējā. Būtu labi, ja arī nākošās latviešu paaudzes pazītu viņa mūziku visā pilnībā, kaut arī dzimtenē okupācijas varas dēļ tas tagad liegts. Bez sevišķas sakarības varēja likties mani ievadvārdi ar Mērnieku laiku citātiem. Taču atvainoties nedomāju un vienkārši tā iemesla dēļ, ka Latvijā dzirdējām runas par nākošo Jāņa Kalniņa operu — Mērnieku laikiem. Šis monumentāli mūžīgais Kaudzīšu darbs patiesībā būtu nosaucams par latviešu traģēdiju — un ar lieliem burtiem. Ja nu šī ideja būtu reālizējama, vienīgais to iespētu Jānis Kalniņš. Vienīgais no visas latviešu tautas! ... Kāds atkal aizsit klavieru vāku. Vairākas reizes. Vai pienācis latviešu mūzikas gals? Nē! Bet mums tomēr vajag to mūsu mātes balto lakatu, ko mēs esam redzējuši. Jo bez tā mēs nevaram dzīvot! Šajā zīmē lai sveicinām latviešu lielo komponistu un diriģentu Jāni Kalniņu, sešdesmitpiecu gadu slieksni pārkāpjot!  

27 “Latvju Mūzika” nr. 3 (01.05.1970.) | Valentīns Bērzkalns

Tālivaldis Ķeniņš 
Valentīns Bērzkalns 

1969. gada 23.aprīlī Toronto, Kanadā, dzīvojošam komponistam Tālivaldim Ķēniņam aprita piecdesmitais mūža gads. Vēlīgākā laikā šis brīdis varēja kļūt par vienu no latvju mūzikas lielajām dienām, taču mūsu sabiedriskā gausuma dēļ nekas tamlīdzīgs nenotika. Nedz Toronto, nedz kur citur Rietumos nebija sarīkots arī neviens īpašs šā komponista darbiem veltīts koncerts. Vienīgais izņēmums palika Rīgas radiofons, jebšu citādi T. Ķēniņa vārds viņa tautiešiem dzimtenē vēl joprojām rūpīgi slēpts . . Tai pašā 1969. gadā T. Ķ., ja būtu vēlējies, varēja atzīmēt arī pirmos 25 daiļrades gadus: viņa agrīnākais publikai domātais skaņdarbs (vīru kora dziesma Latvijai) datēts 1944. gadā. Šāda atcere gan paliktu vairāk tikai nomināla, jo komponista pirmie nozīmīgākie lielākie darbi dzimuši četrus piecus gadus vēlāk. T. Ķ. radītājā skaņu mākslā ienāca tātad pavēlu, taču par spīti tam viņa jaunpienesums 20 pēdējos gados bijis visai impozants, tik impozants, ka bez tā latvju mūzikas pašreizējo kopainu vairs vienkārši nevar iedomāties. Līdzās tam T. Ķ. pašreiz aktīvāko latviešu skaņražu vidū ir gandrīz vienīgais, kura vārds nav gluži svešs starptautiskā forumā. Šai ziņā viņa pozicijas daļēji līdzīgas tām, kādas kādreiz bija un — vismaz vēsturiskā nozīmē — joprojām ir Jāzepam Vītolam, lai gan cīņa par savām tiesībām sarežģītajā pasaulē tagad ir noteikti sīvāka, nekā tas bija pirms divām vai trim paaudzēm. Sekojošās rindas jāuzskata par pirmo mēģinājumu skicēt plašāk T. Ķēniņa dzīves stāstu, līdzās pievienojot vēl viņa skaņdarbu sarakstu un to īsu kopraksturojumu. Dabīgi, ka šāds mēģinājums nebūtu iespējams bez paša komponista atsaucības, īpaši biogrāfisku faktu noskaidrošanā, bet tāpat precīzākā skaņdarbu reģistrēšanā, periodikā ieviesušos aplamību korriģēšanā u.t.l. Komponists šādu atsaucību neliedza, un par to lai viņam īpaša pateicība! Reizē jāpiemin vēl laipnība, kādu šā raksta autoram parādīja Kanādas mūzikas centrs, ļaujot iepazīties ar vairākuT. Ķ. lielāko darbu partitūrām un atsevišķiem ieskaņojumiem lentēs. Arī šā centra darbiniekiem lai mīļš, sirsnīgs paldies! 

Talivaldis Ķeniņš 

Latvju Enciklopēdijā (1190. Ipp.) lasāms, ka Tālivaldis Ķēniņš dzimis 1919. gada 23- aprīlī. Pēc paša komponista liecības  viņš "laists pasaulē" tomēr dienu agrāk: 22. aprīlī Liepājā, kādā klīnikā Vītolu ielā. Kļūda ieviesusies pirmajā T.Ķ. ārzemju pasē, un tā nav izlabota arī vēlāk. Jaunajai Latvijai tas bija grūts brīdis: pusi mūsu zemes vēl terrorizēja lielinieki, kamēr otra puse bija kļuvusi par vācu ģenerāļa R. Golca politisko operāciju lauku. Drīz sekoja vēl skumjais A. Niedras „intermeco" un tā paša gada rudenī — avantūrista Bermonta dēka. 
T.Ķ. dzimis tātad gan jau neatkarīgās Latvijas valsts laikā, bet visai nemierīgā vidē, un kaut kas no šā nemiera būs nogūlies arī nākošā komponista personībā. Galvenā loma T. Ķēniņa dzīves gaitās bijusi tomēr ģimenes mantojumam, sevišķi no mātes puses. Dzimis sabiedriskās darbinieces Annas Rūmanes-Ķeniņas (1877—1950) un dzejnieka, kā arī diplomāta un politiķa Aša Ķēniņa (1874— 1961) ģimenē, T.Ķ. jau bērnībā iepazinās ar vidi, kas nebija ikdienišķa. Tā kā A. Ķēniņš pēc dažiem gadiem (1923) no pirmās sievas šķīris, apprecot dzejnieci Austru Dāli, tad Tālivalža Ķ. bērnība un pirmie jaunekļa gadi (kopā ar trim pārējiem brāļiem) aizrita mātes gādībā. Viņa bija financiāli neatkarīga un īrēja skaistu 12 istabu dzīvokli Brīvības un Raiņa bulvāru stūrī Rīgā, no kurienes pavērās plašs skats uz iekšpilsētu, operas namu, universitāti un tā tālāk. Jaukais skats, tāpat dzīvā kustība ielās, jau tad rosināja Tālī ilgas paskatīties tālāk, mudināja ceļot, braukt, ceļot. . . Arī māte nebija ilga miera mīļotāja. Pēc studijām Šveicē (1913—16) viņa bija darbojusies Parīzē, kur kārtoja Baltijas lietas Francijas ārlietu ministrijā, dibināja žurnālu Revue Baltique un vēlāk kādu brīdi vadīja Latvijas preses biroju. Brīvajā Latvijā viņa strādāja dažādās sieviešu organizācijās, līdztekus nododoties literāram darbam, bet arī tad viņa mīlēja 
paceļot, 20-to gadu otrā pusē divi lāgi iegriežoties pat Amerikā. Vienā no šādiem ceļojumiem uz Itāliju (1924/25) A. Rūmane-Ķeniņa paķēra līdzi arī mazo Tāli, kas tad bija vēl tikai sestajā mūža gadā. Četrus gadus vēlāk, kad māte ceļoja pa Ameriku, Tālim savukārt laimējās nokļūt Parīzē, kur viņa vecākais brālis Marģeris studēja aeronautiku. Franciski Tālis tad gan pratis vēl tikai tā pa pusei, toties ar dzimumdienā nopelnīto divriteni pašu Parīzi viņš izpētījis visai pamatīgi. Nākošais komponists sāka iepazīties ar svešām zemēm tātad diezgan agri, un šī iepazīšanās liktenīgā kārtā turpinās vēl joprojām. Par pirmo T. Ķēniņa izglītošanos ziņu pamaz. Zinām gan, ka pēc pamatizglītības māte zēnu aizsūtīja uz Franču liceju (Rīgā), lai viņš iemācītos labi franciski. Bet jau tad un pirms tam Tālivaldim nācās saskarties arī ar to teiksmaino pasauli, kas vēlāk kļuva viņam pati galvenā. Lai gan T. Ķēniņa māte neizcēlās ar īpašām mūzikālām dāvanām, viņa ļoti mīlēja dziesmas, operu, un tas "pielipa" arī dēlam. Vēl bērns, Tālis mīlējis dziedāt skaidrā koloratūrsoprānā ("ala GalliCurci"), un piecus gadus vecam viņam laimējies redzēt pirmo operas izrādi, kam sekojušas neskaitāmas citas. Kā to apliecinājis pats komponists, šī "pirmā mīlestība" sagādāja neaizmirstamus pārdzīvojumus, kaut vēlāk dzīvē T.Ķ. taisni pret opermākslu kļuva atturīgs. Ja nu kādam patīk mūzika, dabiski, ka viņam tā kādreiz jāsāk pašam mācīties. Tā klājās arī Tālivaldim, kad kādā dienā, pārnākušam no rotaļām, viņam iedeva rokās vijoli. To dāvāja (un, jādomā, bij arī darinājis) ģimenes draugs A. Dombrovskis. Taču vijoļspēle zēnu neko nesaistīja, un no nopietnākas mācīšanās nekas nesanāca. Pēc tam māte aizsūtīja dēlu pie klavierskolotājas Mirdzas Vīgneres (Leonīda V. mātes), no kuras komponista atmiņas jau gaišākas. Bet Vīgnere drīz mira, un tā T.Ķ. nokļuva komponistes un pianistes Lūcijas Garūtas rokās, kas cita starpā mācīja arī harmonijas pamatus. 
Šī skola jau bija ilgāka, bet tāpat bez manāmākām sekmēm, un T.Ķ. pastāsta pats — kāpēc: 

„ ... tā kā šīs zināšanas Latvijā mācīja diezgan mechaniskā veidā, tas viss bija pa vienu ausi iekšā, pa otru ārā. Viņa (L. G.) bija ļoti mīlīga, (bet) es nesistēmatisks un slinks, un atminos tikai, ka kopš tā laika ienīdu Haidnu: Do mažora sonātas I daļas dēļ, kas man bija jādrillē. Labāk patikās sēdēt zālē pie mūsu jaunā Blītnera flīģeļa un šo to improvizēt, spēlēt melodijas no operām un operetēm (tas bija „Trejmeitiņu" laiks, uz kurām biju, ja nemaldos, sešas reizes!). Mājās paši uzvedām „Trejmeitiņas" u.c. populāru operešu aranžējumus Es dziedāju soprānu, komponēju arī „valcerus" („Sniegpulkstenīšu valsis" bija viens...) un — klavierkoncertu sākumus (ievadi bija vienīgie, kas man patika)." 

Simfoniskā mūzika Tālivaldi Ķ. toreiz vēl nevaldzināja, un kamermūzikai viņš bija vēl par jaunu. Taču, neraugoties uz šo agrīnāko mūzikālo impulsu šķietamo vienpusību, pirmā sēkla jau bija kritusi un — vismaz "nomināli" — nepalika nedīgusi. Romāņu kultūrā caurcaurēm orientētajai mātei pirmā kārtā rūpēja tomēr dēla franciskā izglītība, un 1932. gada vasarā, kad viņa bija starptautiskā paidagogu saietā Nīsā (Nice), Tālivaldi piepeši aizsauca uz Franciju. Visu tālo ceļa gabalu viņš veicis "solo", un, tikko putekļi bija noskaloti, nu jau 13 gadus vecajam jauneklim sākās jauns svarīgs mūža posms, kas ilga septiņus gadus. Vispirms T.Ķ. tika "novietots pansijā" Antību, bet pēc tam — Mentonas kolledžā. Viņa mūzikas skolotāja šai ziemā bija kādreizējā Pēterpils konservātorijas laureāte Natālija Tīdena. Interesantā pieeja (un cita starpā arī skolotājas jaukā āriene) atkal atdevusi interesi klavierēm, tā ka T.Ķ. sācis patiešām vingrināties, iepazīstoties gan ar Mendelsonu, gan Šopēnu un pat Bachu (vismaz ar pēdējā invencijām). 
Līdztekus viņš strauji progresējis franču valodā, un kad, latviešiem un frančiem sadarbojoties, latviešu stipendiātus Francijā (skaitā četrus) 1933. gadā novietoja vienkopus Grenobles (Champollion) licejā, to vidū bija arī T. Ķēniņš. Lai gan šis licejs piederēja vidējās izglītības skolām, mācības tajā bija augstā līmenī un speciālizētākas nekā vienā otrā citā vidusskolā. Jauno studentu tās tomēr neatbaidīja, tāpat netrūka sekmju. It īpaši patikusi literātūras mācība, kurā T.Ķ. 1938. gadā kā vienīgais ārzemnieks pat saņēma liceja pirmo godalgu. Līdzīgā kārtā patikusi un sekmējusies vēsture un ģeogrāfija, kā arī angļu un itāliešu valodas. Tas, protams, imponēja vecākiem, kas klusībā loloja redzēt dēlu vēlāk Parīzes polītisko zinātņu augstskolā un pēc tam — diplomātiskā dienestā. Mūzika nu palika otrā vietā, taču nebija tā, ka tā būtu apklususi pavisam. Arī Grenoblē T.Ķ. turpināja mācīties klavieres, šoreiz — pie H. Millera (Muller, arī krievu emigrants), kas bija studējis pie eminentā franču pianista Filipa (Isidor Philip, 1863—1958). Millers pats gan spēlējis "ātri un stipri" un par audzēkņiem daudz neinteresējies, taču vismaz pārspēlētais repertuārs bijis samērā plašs, bez Šopēna un šūmaņa ietverot arī Debisī, Granadosu, Rachmaņinovu u.c. Gan tikpat kā nekā no klasiķiem un jaunākiem moderniem autoriem, un T.Ķ. domā, ka viņa simpātijas pret romantismu varētu būt cēlušās taisni šai laikā. Arī citādi Grenoblē bija jauki. Tad pietika laika pat vienai otrai izpriecai, ieskaitot tenisu un slēpēšanu tuvējos Alpos. Tā studijas aizrita nemanāmi ātri, un, pārkāpjot 20 gadu slieksni, T.Ķ. ar tām bija galā. Nokārtojot vietējās universitātes pārraudzītos eksāmenus, T.Ķ. beidza liceju 1939. gadā — turklāt kā divkāršs bakalaurs. Šeit piezīmējams, ka arī graduēšanā Francijas skolu sistēma atšķīrās no citām Eiropā, tādēļ pieminētais grāds nav nekas neparasts vai apstrīdams. Nu vajadzēja apsvērt, ko darīt tālāk, lai gan — kā pieminējām iepriekš — tas 
pa daļai jau bija izlemts agrāk. Pašas lietas ievirzījās tomēr citādi. Kad T.Ķ. 1939. gada vasarā bija atgriezies dzimtenē atvaļinājumā, pasauli pārsteidza jauna kara ziņas, un par studiju turpināšanu Francijā nebija ko domāt. Lai nestāvētu dīkā, T.Ķ. apciemoja atkal mīļo labo L. Garūtu — šoreiz ar līdzi paņemto Šopēna Fantaziju-impromtu. Mērķis -— iekļūt Latvijas Konservātorijā, taču Garūtas izmisīgais spriedums par "netīro techniku" tā atsaldēja, ka jauko nodomu nācās atlikt vismaz uz brīdi. Neziņā, kur palikt, T.Ķ. sāka strādāt M. Skujenieka vadītajā Valsts statistiskajā pārvaldē (kā XI katēgorijas ierēdnis!), līdztekus "pastudējot" vēl Angļu valodas institūtā un turpinot klavierspēli: nu pie toreiz jau itin slavenās Olgas Mālkalnes, kas arī bija mācījusies pie Filipa Parīzē. Drīz tomēr ienāca krievi, ar ko sākās mūsu tautas moku ceļš, un Tālivaldi Ķ. no darba atlaida. Starplaikā T.Ķ. bija "šo to" tomēr pamācījies — arī mūzikas teorijā, kur viņu kaut cik apskolojis draugs, tagad Zviedrijā dzīvojošais pianists Jānis Cīrulis. Tā radās jauna drosme tikt Konservātorijā, bet nu jau kompozicijas teorijas nodaļā. Tas arī izdevās, bet kā — lai labāk pastāsta atkal T.Ķ. pats: 

" . . . Neko daudz gan neiemācījos, un, kad 1940. gada rudenī gāju uz Valsts konservātoriju, paskats bija tik trūcīgs, ka Vītols atteicās mani uzņemt ("Fantasmagorija" klavierēm bija īsts štrunts, un divbalsīgais diktāts palika neuzrakstīts, jo es nekad tādu nebiju rakstījis...) ... Rezultātā māte uzlika sudrablapsas un aizgāja pie Vītola (ko pazina) runāties. Tas atbildējis: — Cienītā kundze, vecāki allaž ir augstākās domās par savu bērnu talantu, nekā patiesībā tas ir (māte patiešām ticēja, ka man ir kāds talants) ... V. ieteicis man iet mācīties pie N. Vanadziņa Tautas konservātorijā: — Es viņu (t.i., T.Ķ.) savā klasē nevaru uzņemt, bet, ja profesors Abels (šai nominātīva formā pēdējo sauca vecākie kollēgas; V.8.) ir ar mieru, tad es nepretošos. —" 

A. Ābele bija ar mieru, kaut sarkasma un ironijas sākumā netrūcis ("nu Jūs jau tāds speciāls, ar Jums jārīkojas savādāk..."). Tāpat vēlāk attieces kādu laiku bijušas vēl pavēsas, jādomā, galvenokārt profesoram īpatnās distancēšanās un mazrunības dēļ, ko labi atcerēsies arī viens otrs cits viņa kādreizējais audzēknis.9 Līdz ar T. Ķēniņu pie Ābeles tad mācījušies vēl pāra "bezdzimtenieki" (mans apzīmējums un ne jau ironiskā nozīmē; V.8.), bez tam divi "drusku vecāki kollēgas" E. Galviņš ar E. Penderu, kā arī paša profesora pirmā sieva, ērģeļklases studente Otīlija Ābele un otrs ērģelnieks, T.Ķ. draugs P. Sīpolnieks (cita starpā pirmais LK absolvents pēc pēdējā kara). Citādi mācības bijušas tomēr interesantas, un drīz vien T.Ķ. bija „strīpā", otrās harmonijas, tāpat dziesmas pavadījuma eksāmenos iegūstot apaļu piecnieku, bet Vītola pirmā kontrapunkta klases eksāmenā — pat pieci "ar krustu". No saviem Rīgas gadu skolotājiem T.Ķ. īpaši izceļ prof. J. Vītolu, kura mācību metode gan bijusi vecmodīga un ne bez aizspriedumiem, taču meistariska, skaidra un efektīga. Pie viņa T.Ķ. mācījās arī fugas mākslu, kam vēl būtu sekojusi sonātas klase, bet tālāko kara apstākļu dēļ šis pēdējais studiju posms vienkārši pajuka. 

Pārējie Ķēniņa LK skolotāji bija A. Skulte, P. Barisons, J. Poruks, A. Zilinskis, bez tam vēl Jānis Mediņš un droši vien vēl kāds. No viņiem T.Ķ. ar pateicību atceras sevišķi P. Barisonu, kas bijis "traki labs" solfedžo skolotājs, un A. Žilinski, kam bija sava obligātorisko klavieru klase. Žilinska laipnā, bet prasīgā pieeja panāca to, ka pēdējā studiju ziemā Tālivaldim Ķ. radās iespēja iestāties arī speciālajā klavierklasē, taču to vairs nevarēja izmantot. Par spīti sarežģītajam laikam un neērtībām " pavadītie gadi bijuši jauki, un Tālivaldim Ķ. netrūka arī kolleģiālu draugu. Vēl tagad viņš ar sirsnību atceras jau pieminēto J. Cīruli un P. Sīpolnieku, tāpat I. Dālmani, J. un A. Lindbergus, V. Bišeru, A. Jērumu, I. Šķipsnu, A. Zvaguli, A. Čaksti, Viju Vismani (vēlāko Sīpolnieka dzīves biedri) u.c. īpaša draudzība bijusi ar prof. N. Vanadziņa ērģelniekiem, kas cita starpā nākošo komponistu ievēlējuši par "godabiedru", un divas pēdējās ziemas T.Ķ. darbojās arī audzēkņu padomē (kopā ar J. Zicmani, G. Trēziņu un A. Lindbergu). Krieviem 1941. gada vasarā sekojošo vācu okupantu šķēršļi, ko nespēja novērst pat rektora J. Vītola autoritāte, Konservātorijas darbību ierobežoja tomēr aizvien vairāk un vairāk. Vīriešiem turklāt draudēja mobilizācija, kas pārtrauca daudzu apdāvinātu studentu izglītošanos. Tālivaldi Ķ. uz brīdi gan paglāba pianista pienākumi kādā vācu virsnieku kluba kapellā, taču 1944. gada rudenī arī viņam bija vien jāvelk "kara svārki mugurā" un jāsāk maršēt. 
Tā beidzās pieci dzimtenē nodzīvoti gadi, kas Ķēniņa dzīvē vēlāk izrādījās arī izšķirīgākie. Studijas LK gan palika nepabeigtas, taču tās jauno mākslinieku jau bija ievirzījušas tik noteiktās sliedēs, ka nekas viņu no tām vairs nespēja izsist. Atlika vienīgi noturēties un izturēt dažus tuvākos mēnešus, bet arī te Tālivaldi Ķ. pavadīja kāda laimīga zvaigzne. Pēc iesaukšanas T.Ķ. tika iedalīts tā dēvētajā Kurzemes būvpulkā, kas visai drīz nokļuva Tomā, agrākā Rītprūsijā, un vēlāk mūsu literātūrā ieguva asmēlīgo „Tomas grāvraču" apzīmējumu. Tai laikā vāciešiem jau sāka trūkt ne vien šaujamā, bet arī lāpstu, un, lai nestāvētu dīkā, tie karavīri, kas neprata "zolīti", vai nu dzejoja, vai rediģēja avīzi, vai, ja atradās diriģents, dibināja kori. Arī Tomā darbojās koris, vārdā Kursa, kam bijuši pat trīs diriģenti, viņu vidū — arī T.Ķ. 11 Šai laikā tad arī dzimusi mūsu jau pieminētā Ķēniņa dziesma Latvijai (ar A. Kvāļa tekstu), un turpat Tomā tā arī piedzīvoja pirmatskaņojumu. No skaudrāka likteņa Tālivaldi Ķ. paglāba tomēr cits amats — ērģelnieka "postenis" pie frontes mācītājiem O. Krauja un E. Drīzuļa. Ar viņiem T.Ķ. dabūja paceļot arī tālāk, un, kad karš tuvojās beigām, viņš kaut kā bija aizklīdis līdz pat Rāvensburgai skaistā Bodenes ezera tuvumā. Liktenīgā kārtā jau Jaltā Rūzvelts ar Staļinu Rāvensburgu bija novēlējuši frančiem, tā ka, karam beidzoties, T.Ķ. kādā rītā piepeši atmodās franču okupācijas joslā. Franči viņu iecēla par vietējās latviešu mākslinieku grupas vadītāju, un, kaut šai amatā T.Ķ. nepalika ilgi, muzicēts tika atliku likām — gan pašiem latviešiem, gan frančiem. Dziedāja V. Ozola un M. Sīle, kādu bridi ari A. Priednieks-Kavara un V. Stots ,vijoli (īstu stradivāriju!) spēlēja A. Andrejevs, klavieres — jaunais A. Stērste un pats Ķēniņš, un — lai saraksts būtu pilnīgs — pieminēsim arī balerīnas Vēru Lichačovu un levu Bidiņu. Visiem priekiem reiz tomēr pienāk gals, un, lai atgūtu zaudēto, T.Ķ. drīz vien sāka pētīt, kā nokļūt īstajā Francijā, šoreiz — katrā ziņā Parīzē, kur viņš bija iecerējis atjaunot kompozicijas studijas. Šī iecere ari īstenojās. Valodu prasmei un sakariem nolīdzinot formālos šķēršļus, 1945. gada rudenī, kad citi bēgļi vēl plūda uz DP nometnēm, T.Ķ. jau bija „brīvs pilsonis" pasaules pilsētā Parīzē. Pirmie mēneši un pat gadi gan bijuši grūti, jo trūcis ne vien naudas, bet brīžiem arī maizes rieciena, taču grūtībām palīdzēja tikt pāri atsevišķi labvēļi, paša mākslinieka optimisms un visvairāk, protams, neatlaidīgais, nerimtīgais darba prieks. Uz LK mantoto zināšanu pamata T.Ķ. jau tūliņ pēc ieceļošanas Parīzē varēja sākt studijas Nacionālajā konservātorijā (Conservatoire National dc Musique), un šīs studijas, ieskaitot laiku meistarklasē, ilga otrus piecus gadus. Pirmais T. Ķēniņa skolotājs (vai pareizāk: skolotāja) bija Simona Plē (pilnā vārdā: Plē-Coussade), pie kuras viņš mācījās kontrapunkta un fugas mākslu. Pēc tam galvenais skolotājs bija komponists T. Obēns (Tony Aubin; dz. 1907.). Viņa klasē T.Ķ. sāka studēt (dažādās formas) 1946. gadā: sākumā kā pusbrīvklausītājs, bet ar 1947. gadu arī oficiāli. Šie abi paidagogi ne vien veidojuši sava audzēkņa 
muzikālos pamatus, bet visādi atbalstījuši arī morāli un brīžiem pat materiāli. īpaši palīdzīgs bija Obēns, kas — pēc T.Ķ. paša vārdiem — uzņēmis viņu kā dēlu, divi pēdējās ziemās sagādājot arī pāra stipendijas. Salīdzinot ar Rīgas gadiem, studijas Parīzē risēja jau citā tempā un vērienā, turklāt apkārtējā gaisotne bija pavisam citāda. Obēns, pats mācījies pie impresionista P. Dikā (Dukas; 1865—1935), bijis izcils paidagogs un, kaut pats savā daiļradē nepiederēja pie ekstrēmistiem, ar studentiem apgājies visai liberāli, ļaujot iet ceļu, ko katrs izvēlējies. Vienīgi, ja kāds nomaldījies par tālu pagātnē, Obēns mēģinājis atgriezt viņu reālākā, laikmetiskākā pasaulē. Tā par 1946. gadā komponēto klavierkoncertu Obēns Ķēniņam piezīmējis: ,,Kā nu jūs, jauns cilvēks, rakstāt tādu vecu mūziku!" Autors atceras, ka viņš toreiz bijis lielā C. Franka ietekmē, bet Parīzes apstākļos arī Franks jauniem mācekļiem bijis tad, acīm redzot, jau par ,,vecu". Tāpat ar dziļu respektu T.Ķ. allaž piemin savu nākošo tiešāko muzikālo ceļvedi — izcilo komponistu O. Mesiēnu (Olivier Messiaen; dz. Mesiēns Nacionālās konservatorijas paidagogu saimei piebiedrojies laikam drīz pēc vācu gūsta (1943?), sākumā mācot harmoniju, bet vēlāk mūzikālās formas un to analizi, bez tam vēl ritmiku, aistētiku un, iespējams, vēl kādu speciālpriekšmetu. Kā kompozicijas studentam Ķēniņam Mesiēna lekcijas bija obligātoriskas, un sevišķu iespaidu viņā atstājusi profesora lieliskā un mērķtiecīgā techniku un stilu atklāsme formu analizēs klasē. Izcilā vārda dēļ Mesiēnam nav trūcis arī plašas ,,brīvklausītāju armijas", kurā bez frančiem laba daļa bijusi cittautu interesentu. Vispār Parīzes gadi rita ļoti labvēlīgā vidē, par ko T.Ķ. pastāstījis vēl citur: 

„Es vēroju visu, ko vien Parīze jaunam komponistam piedāvāja, un vācu idejas no visiem avotiem. Žana Kokto teiciens ,,lielie meistari nav atdarināmi, tādēļ atdarināsim tos" nebūtu atradis dzirdīgākas ausis (kā mūsu). Mēs varējām rakstīt kompozicijas klasē, ko vien vēlējāmies, un visas technikas bija pieņemamas, turklāt mūsu sabiedrība bija patiesi internacionāla. Vēl šobrīd es lasu ar prieku par panākumiem, kādi maniem agrākiem klases biedriem ir Norvēģijā, Ungārijā, Arģentinā vai Kolumbijā". 

Vairāki no studiju biedriem, piemēram, komponists M. Konstants, ērģelniece M. Alēna un viņas brālis, Figaro mūzikas kritiķis A. Alēns, tāpat Notre-Dame katedrāles ērģelnieks P. Košero (Cochereau), tagadējā klavesīna profesore L. Buli (Boulay) u.c, palikuši Ķēniņa draugi vēl tagad, kaut ar daudziem citiem kādreizējie sakari pamazām pairuši. Cita starpā, fugas klasē T.Ķ. mācījās kopā ar nu jau pasaulslaveno komponistu un diriģentu P. Bulēzu (Boulez), mūzikologu A. Odēru (Hodeir) un diriģentu M. Lerū (Le Roux). Patiešām interesanta, izcila sabiedrība, kādu nekur citur no ,,tālās Latvijas" nākušais mūziķis nebūtu sastapis! Runājot par šiem gadiem, vēl būtu jāpiemin bagātie iespaidi, kādus T.Ķ. guva Parīzes koncertpasaulē un kas līdztekus konservatorijai bija tikpat kā otra skola. Bet par to jau rakstīts citur, un visus šos iespaidus šeit tik un tā nebūtu iespējams atstāstīt. Latviešu periodikā savā laikā atzīmēts, ka T.Ķ. beidzis Parīzes konservātoriju kā laureāts 1948. gadā, saņemot diplomu par stīgu kvartetu mi minorā (kā šī, tā turpmāk pieminēto skaņdarbu oričinālapzīmējumi redzami tālāk kopsarakstā). Šī ziņa tomēr tikai daļēji pareiza, jo T.Ķ. turpināja studijas vēl divus gadus, papildinoties meistarklasē ne tikai pašā kompozicijas mākslā, bet arī mūzikoloģijā un citās nozarēs. Tādēļ komponists pats par Parīzes studiju absolvēšanas laiku atzīst 1950. gadu, kad viņš bija pabeidzis komponēt čella sonātu, kas, kā zināms, ieguva konservātorijas I godalgu (premier prix) un drīz vien kļuva par vienu no autora pazīstamākām kompozicijām. Bet savu skolotāju un viena otra cita mūziķa atzinību T.Ķ. jau bija saņēmis iepriekšējā gadā par tai laikā pabeigto septetu trim pūšamiem un četriem stīgu instrumentiem. Pēc stīgu kvarteta septets bija nākošais nozīmīgākais plašākā formā veidotais Ķēniņa kamermūzikas darbs, no kura savā ziņā bija, atkarīga arī autora nākotne. Kad T.Ķ. to iesniedza 1949. gada pavasara konkursam, pēdējā piedalījušies 15 jaunie komponisti: 11 franči, T.Ķ., bez tam pa vienam beļģim, rumānim un urugvajietim. Žūrijā bijuši Z. Ibērs, Fl. Šmits, Z. Oriks, A. Honegers un Fr. Malipjēro — tātad pieci vīri ar pasaules vārdu! Nav brīnums, ka tik sīvā konkurencē Ķēniņam „dūša bija galīgi papēžos", taču šo cīņu viņš godam izturēja, saņemot pirmās šķiras atzinības rakstu un līdz ar to arī tiesības piedalīties jaunā konkursā nākošā pavasarī. 1949. gadu T. Ķēniņa dzīvē vispār var uzskatīt par jaunām svarīgām krustcelēm, no kurām viņš ieiet pasauulē jau kā vispusīgi sagatavots patstāvīgs un mērķtiecīgs mākslinieks. Šai gadā Parīzes radiofonā pirmatskaņojumu piedzīvoja viņa stīgu kvartets, bet kādā konservātorijas koncertā — Prelūdija un skerco trim pūšamiem instrumentiem. Pēdējo T.Ķ. bija komponējis 1947. gadā, „lai iemācītos ekonomiski rīkoties ar izteiksmes līdzekļiem", un šī mazā piezīme rāda, ka autors jau toreiz labi zināja ceļu, kas viņa mākslai būs raksturīgs vēlāk. Bez tam 1949. gada sākumā T.Ķ. bija uzrakstījis mūziku baletam-pantomīmai Melnais Bills, ko M. Lombardēnas choreografijā izrādīja Dc Rošfora teātris. Baletam, līdzās atzinīgām atsauksmēm laikrakstos (Figaro u.c), bijuši pat savi „materiāli" panākumi, taču, kā autors pats izteicies, šāda veida mūzika "gan attīsta techniku, bet nepadziļina pasaules uzskatu", un pēc tam skatuve Ķēniņu vairs nav vilinājusi. Tāpat cerīgs atnāca nākošais, 1950. gads. Tajā pēc stīgu kvarteta jauna atskaņojuma radiofonā nākošais svarīgākais notikums bija jau pieminētā septeta pirmatskaņojums. Tas notika UNESCO Internacionālās mūzikas padomes rīkotajā jaunās kamermūzikas koncertā 19. aprīlī, kam sekoja lentes pārraidījums radiofonā. 12. jūlijā Gavo koncertzālē izcilais čellinieks M. Žendrons (Gendron) ar pianisti Ž. Zuā (Joy) savukārt ieveda tautās konservātorijas pavasara konkursā prēmiēto T.Ķ. čella sonātu. Abi skaņdarbi ieguva Parīzes preses uzmanību, un čella sonāta tāpat drīz atskanēja vēl radiofonos un 1951. gada sākumā kādā UNESCO koncertā.22 Galveniem notikumiem 1950. gadā bez tam pieskaitāms T. Ķēniņa septeta atskaņojums Jaunās mūzikas festivālā Darmštatē, ko vadīja pazīstamais modernistu izcēlējs diriģents Hermanis šerchens. Darmštates festivāli pēc stagnācijas "trešās valsts" laikā, kā zināms, drīz izvērsās par vienu no spilgtākiem Rietumvācijas mūzikas dzīves notikumiem, un kā tādi tie jau iegājuši vēsturē. Dabiski, ka jauno mūziķu interese par Darmštati bijusi liela, un 1950. gada festivālam tika iesūtīti pāri par 200 skaņdarbu, no kuriem līdz estrādei nokļuva gan tikai kāda desmitā daļa. "lzredzēto" autoru vidū daļa bija vācieši un austrieši (piem., N. W. Heinze, G. von Einem), taču vairākums nāca no Francijas (S. Nigg, V. Legley), Anglijas (R. P. Fticker, H. Searle, E. Dowries), Itālijas (B. Maderna, L. Nono), Šveices, Spānijas, Holandes, Beļģijas, Latvijas, Amerikas un pat no Turcijas. Pavisam kopā festivālā piedalījās tātad 12 nāciju komponisti, tā ka arī atskaņotā mūzika bija ļoti dažāda un īpata. Tā viens no radikālākiem autoriem jau toreiz bijis L. Nono, kurš debitēja ar Šēnberga dodekafonijas inspirētām Kanoniskām variācijām, kamēr T.Ķ. ar savu septetu piederēja drīzāk pie mērenāko autoru spārna. Līdz ar to publikas simpātijām bija liela vaļa, un —kā T.Ķ. pats saka 23 — „tie, kas aplaudēja Nono, svilpa mani un otrādi", un tas pats bijis redzams arī laikrakstu recenzijās.24 Par spīti tam Ķēniņa debija uzskatāma par sekmīgu, turklāt šai nedēļā viņam radās jaunas pazīšanās, kam sekoja jauni darbu atskaņojumi arī ārpus Francijas. Darmštates intermeco komponistam bez tam bija jo svarīgs vēl tādēļ, ka viņš varēja tiešāk novērot, ko dara citi kollēgas, kas reizē nobriedināja paša aistētisko pārliecību. 

Beidzot jāatzīmē vēl divi personiskāki notikumi. 1950. gada 6. novembrī Rīgā, pēc kara dēlu nekad vairs neredzējusi, nomira T.Ķ. māte. Viņas svarīgo lomu komponista bērnības un jaunības gados jau pieminējām. Otrs notikums bija Ķēniņa šķiršanās no „bakalaura" dzīves: kādā decembra dienā viņš apprecējās ar Parīzē sastapto tautieti Valdu Dreimani, un tā mūsu gadsimta otru pusi T.Ķ. sagaidīja jau mierīgākā mājas gaisotnē. Viņu laulība drīz vien deva arī divas jaunas atvases: dēlus Juri un Induli, kas dzimuši 1952. resp. 1954. gadā. Arī 1951. gads sākumā šķita itin cerīgs. Šai gadā T.Ķ. pabeidza jaunu UNESCO pasūtinātu kompoziciju — otro klavierkoncertu, kas oriģinālā apzīmēts par „duetu klavierēm un orķestrim". Sakarā ar Anglijas latviešu dziesmu dienu konkursu 
tai pašā gadā dzimušas arī skaistās a cappella dziesmas Svešie dārzi, Vakara dziesma un Karavīra bēres. Bez tam tieši dziesmu dienām jau 1950. gadā bija komponētas četras solo dziesmas, kam tagad autors pievienoja vēl vīru kora kantāti Lūgšana Latvijai. Pēdējā dziedātājiem tomēr izrādījās par "modernu" un palika neatskaņota — tāpat kā pieminētās kordziesmas (no kurām pirmā gan dabūja vismaz godalgu, bet otra tika "ieteikta"). Īpatnās koncepcijas dēļ atskaņotāju neatrada arī jaunais klavierkoncerts ("kas gribēs spēlēt koncertu, kurš beidzas ar Lento un ppp ?").» Tā ar visu optimismu (šeit vēl jāatzīmē ciemošanās Londonas dziesmu dienā un jauna kamermūzikas darba pasūtinājums) 1951. gada otra puse komponistam sagādāja arī pāra vilšanās. Tām vēl pievienojās noteiktāka "maizes darba" trūkums. Šad tad gan ienāca pa autorhonorāram, tāpat radās viena otra pamūzicēšana (pat dažā labā krodziņā), taču šāds darbs bija incidentāls un nopietnam māksliniekam nepiedienīgs. Ar visu francisko kultūru un talantu T.Ķ. labiem mūziķiem pārpildītajā Parīzē bija un palika tomēr "tikai ārzemnieks", un, kad stāvoklis nekļuva labāks, vajadzēja meklēt kādu izeju. Tā komponists, kopā ar sievu pārcilājot visus plūsus un minusus (ieskaitot gaidāmo dēlu), beigās izšķīrās meklēt jaunu mājvietu — šoreiz solītājā Toronto lielpilsētā Kanadā. Ar UNESCO rekomendāciju un Toronto latviešu I ev. lut. draudzes mācītāja A. Čopa galvojumu kabatā T.Ķ. atstāja Parīzi 1951. gada 7. novembrī un jau pēc pusotras nedēļas "svilpodams" pārkāpa mums tik labi pazīstamās Sv. Andreja baznīcas slieksni. A. Čopa draudze kļuva pirmā un sākumā arī galvenā Ķēniņa darba devēja: šeit viņš tūliņ atvēra klavierstudiju un līdz pat 1967. gadam darbojās par ērģelnieku, un tai pašā draudzē 1952. gadā dibināts arī respektējamais "Ķēniņa koris", ko komponists vadīja turpat pilnus sešus gadus. Līdztekus T.Ķ. bija kādu laiku referents Kanādas latviešu apvienībā (LN AK) un, kad bija nepieciešams, piedalījās dziesmu svētku organizēšanā. Atsevišķi pieminams vēl plašais 1952. un 1953. gadā lasīto lekciju cikls, kurā T.Ķ. apskatīja mūzikas ceļus no baroka laikmeta līdz pat visjaunākām strāvām un ko interesantā satura dēļ Toronto latvieši nav aizmirsuši vēl šobrīd. Taču šī rosme vien komponistu nevarēja apmierināt, un 1952. gada rudenī, rodoties pirmajai reālākai iespējai, viņš sāka strādāt lielajā Toronto universitātē, kas Kanadā ievērojama arī ar labi izveidoto mūzikas nodaļu (fakultāti). 26 Ziemeļamerikas apstākļos tās studijas, kas bija absolvētas Francijā, Ķēniņam būtu devušas noteikti visus trīs šeit parastos akadēmiskos grādus, taču šāda atestāta viņam trūka, tādēļ jaunais darbs — vismaz oficiālā stāžā — bija jāsāk no paša pirmā pakāpiena. Vispirms T.Ķ. bija instruktors (keyboard harmony klasē), pēc kam (1955) Toronto universitāte paaugstināja viņu par pilna laika lektoru (klāt nākot darbam kontrapunkta un fugas klasēs) un 1960, gadā — par asistējošo profesoru. Beidzot 1967. gadā sekoja tā dēvētā asociētā (associate) profesora amats. Arī pašreiz T.Ķ. māca nākošiem mūziķiem harmonijas, kontrapunkta un fugas mākslas, atsevišķos sēmestros vēl vadot kompozicijas formu un XX gadsimta techniku klases. Tā T. Ķēniņa gaitas ievirzījās tais pašās sliedēs kā savā laikā Pēterburgā Jāzepam Vītolam: Abu komponistu galvenais dzīves pamats kļuva paidagoģija, turklāt abi viņi tajā sāka darboties svešā zemē un internacionālā vidē. Starpība vienīgi tā, ka Vītolam līdztekus bija iespējams palikt arī sakaros ar savu tautu dzimtenē, turpretim Ķēniņam pat tas, nemainot savu māksliniecisko pārliecību, vēl joprojām liegts. — Kaut jaunais darbs ir bijis spriegs un prasījis daudz vairāk laika, nekā nezinātājam varbūt liekas, Ķēniņam tas tomēr tuvs un interesants, un viņš to aizvien piemin labprāt un ar lepnumu. Vienīgā bēda, ka profesūra grūti savienojama ar komponēšanu, tā ka pēdējai bijusi jāziedo ne tikai viena otra patapai paredzētā vakara stunda, bet „labākā gadījumā" — pat atvaļinājuma laiks. Nelūkojoties uz to, no savas galvenās sūtības T.Ķ. arī Kanadā nekad nav atkāpies, principā vai ik gadu laižot tautās vismaz vienu lielāku skaņdarbu, kam laimīgākās reizēs klāt nācis vēl „šis tas cits". Tā laika gaitā sakrājušos kompoziciju ir diezgan daudz, pat tik daudz, ka ikkatru no tām atsevišķi mums nav vairs iespējams atzīmēt. Tādēļ šai raksta atdaļā pieminēsim galvenokārt Ķēniņa plašāku formu darbus, reizē reģistrējot tos papildu faktus, kas var būt vēsturiski svarīgāki. 

Šādu pēc 1951. gada komponēto darbu vidū vispirms jāpiemin laikam jau Parīzē iesāktais klavieru trio, ko T.Ķ. pabeidza komponēt 1952. gada vasarā, šo kamerdarbu Anglijas dziesmu dienu laikā (1951) bija pasūtinājis..(resp. prēmiējis) Profesora Jāzepa Vītola piemiņas fonds, un tas pieredzēja pirmatskaņojumu Londonā 1952. gada septembrī. Drīz pēc.tam 18. novembra svētku koncertā Čikāgā to pirmoreiz Ziemeļamerikā atskaņoja V. Ziedoņa vadītais ansamblis (The Latvian Trio), kam sekojuši vairāki citi atskaņojumi gan šai, gan Eiropas kontinentā (piemēram, Briseles radiofonā). Kā lasītāji varbūt vēl atcerēsies, par Ķēniņa klavieru trio savā laikā ļoti atzinīgi izteicās Jēkabs Poruks, bet tāpat tam labas atsauksmes veltījuši arī cittautieši (piemēram, Toronto The Globe and Mail recenzents Dž. Kraglunds u.c.) 1952. gadā bez tam dzimušas vēl četras solo dziesmas. Kopā ar jau pieminētām 1950. gada un četrām citām 1951. gada dziesmām (sk. kopsarakstu) tās gan ir arī gandrīz viss, ko šai žanrā T.Ķ. komponējis. Nav bijis tā, ka viņa solo dziesmas mūsu dziedoņi nepazītu nemaz, taču estrādē tās dzirdētas reti, un iespējams, ka taisni tāpēc autors vēlāk tām vairs tikpat kā nepieskārās. Nākošā, 1953. gada pirmā kompozicija bija ALA kultūras fonda ierosmē dzimusī 
un tiklab šī, kā toreiz vēl atsevišķā Kanādas latviešu KF prēmiētā kantāte Kurzemes kareivim (ar I. Vīksnas tekstu). Tā pieredzēja pirmatskaņojumu paša autora vadībā Sv. Andreja baznīcā 1954. gada 27. februārī. Drīz pēc tam to atskaņoja Portlandes koris A. Berķa vadībā un savas darbības 10. gadskārtā (1955) arī Dziesmu Vairogs Kalamazū Arn. Kalnāja vadībā. Tāpat šī kantāte atskaņota vēlāk (arī Austrālijā), un latviešu publikai tā bijusi viens no iemīļotākiem T.Ķ. skaņdarbiem. Otra 1953. gadā datētā T.Ķ. kompozicija bija Kanādas radiofona komisionētais Scherzo Concertante, ko pirmoreiz atskaņoja nākošā gada 1. martā CBC transkontinentālā raidījumā labi pazīstamā diriģenta Dž. Adaskina vadībā. Pēc klavierkoncertiem un baleta mūzikas šis bija pirmais tīri orķestrālais Ķēniņa darbs, un ar to autors aizsāka jaunu svarīgu žanru, pie kura viņš atgriezās arī vēlāk. 

Nākošie plašākas formas skaņdarbi bija 1954. gada pirmajā pusē komponētā vijoļsonāta un 1955. gada sākumā pabeigtā, virtuozam Ingum Nārunam veltītā koncertsvīta čellam. 2B Čella svītas pilnīgs pirmatskaņojums 29 bija paredzēts CBC raidītājā 1955. gada beigās, bet kāda arodbiedrības mūziķa formālas sūdzības dēļ tas izjuka, tā ka pilnīgās versijas pirmais atskaņotājs beigās palika Valdis Zaķis Ķīlē, Rietumvācijā, kas to spēlēja savā koncertā 1956. gada 23. aprīlī. Vijoļsonātu savukārt ieveda tautās divi kanādiešu mūziķi 1956. gada 3. jūlijā Montreālā (sk. kopsarakstu). Par abām kompozicijām autors jau 1955. gadā saņēma Ziemeļamerikas latviešu KF balvu, un tās atskanējušas koncertos nereti arī vēlāk. Īpaši tas sakāms par čella svītu, ko — gan latviešiem, gan amerikāņiem un kanādiešiem — visvairāk populārizējis jau pieminētais I. Nāruns. Citu šai laikā datēto T.Ķ. darbu vidū vēl jāizceļ kontemplātīvā kordziesma Dieva kalpa vakars ar V. Strēlertes tekstu (1954), ko plašākai publikai bija iespēja dzirdēt II Kanādas latviešu dziesmu svētkos. Bez tam 1954. un 1955. gadā komponēti vairāki instruktīvi darbi jaunajiem klavierniekiem — žanrs, ar ko T.Ķ. ieguvis respektējamu vietu paidagogu vidū. Pēc tam kādu brīdi Ķēniņa daiļrade šķita it kā klusāka, jebšu tikai raugoties no malas, jo šai laikā komponists jau spriegi strādāja gar diviem jauniem lielākiem darbiem. Pirmais no tiem bija, ja nekļūdāmies, 1956. gada sākumā pabeigtais, māsām I. un K. Gūtbergām veltītais Concertino divām klavierēm,30 bet otrs — bībeles skats Pravietis Daniels, kam pēdējā taktssvītra ievilkta tā paša gada augustā. Papriekš „kristības" piedzīvoja solistiem, jauktam korim un ērģelēm komponētais Pravietis Daniels, ko 1957. gada 14. martā savā pavasara koncertā atskaņoja Toronto universitātes koris Dr. Ričarda Džonstona vadībā. Drīz pēc tam, 23. martā notikušajā gadskārtējā koncertā, to latviešu valodā paša autora vadībā atskaņoja arī Toronto I latviešu cv. lut. draudzes koris. Neraugoties uz pagrūto skaņrakstu, atskaņojumi bijuši labi sagatavoti, un kā abu koncertu degpunktam jaunajam skaņdarbam plašākas atsauksmes veltīja gan vairāki kanādiešu, gan arī latviešu mūzikas kritiķi. Duopianistēm Gūtbergām veltītais Concertino līdz publikai nonāca toties pavēlu. Vispirms tas atskanēja Kanādas komponistu līgas koncertā 1958. gada 19. janvārī, kur to spēlēja pats autors ar komponistu Dž. Bekvitu. Beidzot 1959. gada 13. martā Bostonā Concertino atskaņoja arī Gūtbergas, otrreiz parādot to publikai līdzīgā koncertā 17. aprīlī Karnegi mazajā zālē Ņujorkā. Kā parasti, Gūtbergu koncerti atbalsojās arī amerikāņu presē (piemēram, žurnāla Musical America maija numurā), un diezgan atzinīgajās atsauksmēs vismaz pāra rindas bija dotas arī Ķēniņa jaundarba raksturojumam. Par spīti tam Concertino spēlēts tomēr reti, mēs gribētum teikt, pat nepelnīti reti. Divi nākošie lielākie T.Ķ. skaņdarbi atkal pieminami vienkopus. Pirmais no tiem bija II Amerikas latviešu dziesmu svētku jaundarbu koncertam komponētais Kvartets klavierēm, vijolei, bračai un čellam, otrs — Diversijas par kādu čigānu dziesmu čellam un klavierēm. Abi darbi pieder pie kamermūzikas un datēti 1958. gadā, lai gan avīzes ziņoja,32 ka klavierkvartets bijis pabeigts jau 1957. gada novembrī. (Šādas nesaskaņas — īpaši lielāku darbu tapšanā, kur pa taktij autori mēdz grozīt pat tad, kad darbu jau iestudē — nav nekas neparasts, un faktiski tam arī ir tikai sekundāra nozīme.) Klavierkvartetu pirmoreiz atskaņoja īpaši komplektēts ansamblis (sk. kopsarakstu) pieminētajā svētku koncertā 1958. gada 4. jūlijā līdz pēdējam krēslam pārpildītajā Town Hall zālē Ņujorkā, un visā programmā tas bija ne vien centrālais, bet arī iespaidīgākais jaundarbs. Diemžēl, šo koncertu neizdevīgā datuma dēļ neievēroja “lielā prese", tāpat to nevarēja saglabāt skaņu lentē. Varbūt pa daļai tāpēc izcilā kompozicija kādu laiku bija aizmirsta, līdz 1966. gadā to „atcerējās" Kanadā pazīstamais H. Meklīna kameransamblis Vankūverā, pēc kam tā vēl atskanējusi 1968. gada 25. janvārī Toronto universitātes sarīkotā Kanādas modernās mūzikas koncertā. Otrs T.Ķ. jaundarbs pirmatskaņojumu pieredzēja V. Zaķa koncertā 1958. gada 11. novembrī Ķīlē, kur par to labas atsauksmes sniedza Kieler Nachrichten un Kieler Volkszeitung recenzenti. Ziemeļamerikā Diversijas samērā daudz atskaņojis Dzidris Treimanis, kas tās kopā ar A. Jēruma un A. Okolo-Kulaka darbiem iespēlēja arī skaņu platē. Pēdējā bija recenzēta žurnālā Musical America, no kurienes T.Ķ. vārds savukārt nokļuva referencēm domātajā Detroitas izdevumā The Music Index (1961. gada sējuma 445. Ipp).33 — 

Tā pamazām esam nonākuši līdz 1959. gadam — brīdim, ko T. Ķēniņa dzīves stāstā var atkal uzskatīt it kā par jaunu pieturpunktu. Tajā viņš pārkāpa 40 gadu slieksni un — ja skaitām līdzi svarīgāko, kas bija dzimis studiju laikā — varēja atskatīties arī uz 15 komponista darba gadiem. Tie bija bijuši patiesi raženi, dodot apmēram pusi no T.Ķ. līdzšinējās daiļrades un iezīmējot reizē gandrīz visus autora valodai raksturīgākos izpausmes veidus. Tāpat T.Ķ. jau bija ieguvis zināmu stāvokli citu kollēgu vidū, sevišķi Kanadā, kur viņš nu vairs nebija „tikai ārzemnieks" vien. Un tomēr 1959. gads komponista dzīvē nav izceļams tik daudz, lai pavilktu svītru kādai "bilancei", bet drīzāk tāpēc, ka šai gadā viņš varēja īstenot kādu jaunu svarīgu ieceri. 1959. gadā (vai piecas vasaras pēc Scherzo Concertante tapšanas) T.Ķ. sāka un pabeidza komponēt pirmo plašāko ciklveida simfonisko darbu — trīsdaļīgo Simfoniju kamerorķestrim. Tai turklāt nav bijis lemts palikt vienīgajai, tā ka vēlāk autors ar drošu sirdsapziņu tai varēs vēl pievienot arī svarīgo "pirmās" apzīmējumu. (Kā redzam, Ķēniņa pirmā simfonija dzimusi pavēlu. Bet atcerēsimies, piemēram, ka Brāmss pirmo simfoniju pabeidza komponēt vēl vēlāk: mūža 44. gadā, kad viņš jau bija laidis tautās ir Vācu rekviēmu, ir brīnumdaiļās Variācijas par Haidna temu, ir labu tiesu no sava bagātā kamermūzikas un dziesmu pūra. Tas tikai rāda nopietnību, ar kādu šim žanram tuvojās viens no vislielākajiem meistariem, turklāt Brāmss šai ziņā nav gluži vienīgais piemērs.) Minēto simfoniju Ķēniņam bija pasūtinājuši Indianapoles latviešu dziesmu svētku rīkotāji. Līdz ar to tā pirmās “kristības" tad arī piedzīvoja latviešu sabiedrībā: Indianapoles svētku jaundarbu un izlases koncertā 1960, gada 2. jūlijā, kur to spēlēja Viktora Ziedoņa diriģētā vienība Indianapolis Sinfonietta. Tāpat kā klavieru kvartets pirms diviem gadiem Ņujorkā, arī jaunā simfonija Indianapolē bija programmas degpunktā, iegūstot reizē jo atzinīgu vērtējumu kā latviešu, tā amerikāņu presē.35 Bez tam jaunā darba kopiju autors bija nosūtījis Vankūveras internacionālajam festivālam Kanadā. Tur simfonija pieredzēja otru atskaņojumu īpašā Kanādas mūzikai veltītā koncertā tā paša gada 23. jūlijā. Neizdevīgā kārtā festivālā atskaņoto jaundarbu vidū Ķēniņa simfonija bija pati pēdējā, kad klausītāju uzmanība jau izrādījās atslābusi. Varbūt tādēļ arī atsauksmes par šo atskaņojumu (piemēram, žurn. Saturday Night 3- sept, numurā) bija rezervētākas. Pati kompozicija no tā tomēr necieta, drīzāk otrādi. Jau pēc diviem gadiem T.Ķ. simfoniju repertuārā uzņēma arī E. Vailda (Wild) vadītais Vinipegas orķestris, kam savukārt sekoja vairāki jauni atskaņojumi CBC raidījumos: 1967. gada 26.1 un 17. 111 Toronto, vēlreiz Vankūverā (1968. g. 7. un 10. IV) un, iespējams, vēl citur. (Šeit varētu jautāt, vai tik detalizēti fakti jau nerada ainu, kas ir tikai illūzoriska. Te tomēr jāpiezīmē, ka mūsdienās jaunāko mūziku, ieskaitot pat dažu jau vēsturē iegājušu 20. gadsimta autoru darbus, vispār atskaņo samērā reti.36 Šādā salīdzinājumā Ķēniņa pirmās simfonijas līdzšinējie panākumi nebūt nav illūzoriski, turklāt tiem bijusi nenoliedzama loma, stimulējot autoru līdzīgām iecerēm vēlāk.) 1959. gada beigās — vai pēc oficiālām ziņām 1960, gada sākumā — T.Ķ. bez tam bija komponējis vēl trīsdaļīgu Divertismentu klarnetei un klavierēm (otrā versijā: vijolei un klavierēm).37 Šī kompozicija pirmoreiz atskanēja Toronto karaliskās konservātorijas kamermūzikas vakarā 1960, gada 18. aprīlī, pēc kam 29. maijā to otrā versijā DV jubilejas koncertā spēlēja vijolniece Norma Auziņa. Tad kādu brīdi, vismaz runājot par plašākām formām, Ķēniņa daiļradē bija vērojams it kā mazs atslābums. Bet šai starplaikā viņš devis mums dažus jaukus vokālus darbus, no kuriem sevišķi jāizceļ Trīs latviešu tautas dziesmas solo balsij un klavierēm. Šis īpatnais "caurkomponētā" formā veidotais cikls datēts 1960, gadā un drīz vien ieguva mūsu dziedoņu īpašu mīlestību, populārizējot autoru gandrīz vairāk nekā viņa pārējie vokālie darbi kopā. Par spīti tam T.Ķ. šai žanrā latviešu klausītājiem vēlāk komponējis tikai pāra jaunus mazākus darbus, kas turklāt radušies komisijveidā. Abi nākamie gadi toties pieskaitāmi atkal raženākiem. 1961. gadā T.Ķ. komponēja nu jau slavenajam Artūram Ozoliņam veltīto trīsdaļīgo Sonatu klavierēm. 
kam 1962. gada sākumā pievienojās otrs lielāks darbs — ar A. Ķēniņa tekstiem (un viņa piemiņai) sacerētā liriskā svīta Dzejnieka dzīve un gars soprānam, baritonam, jauktam korim un ērģelēm.38 Klaviersonātu pirmais tautās ieveda pats autors, atskaņojot to III Kanādas latviešu dziesmu svētku jaundarbu rītā (196 i. g. 3. IX). Pēc tam to savos koncertos spēlējis veltes saņēmējs A. Ozoliņš, kā arī V. Leinvēbere, V. Stelpe-Dambrāne, kanādiete M. Morgena, U. Grants u.c. Tāpat šī sonāta pieredzējusi glītu un arī citām tautām pieejamu nošiespiedumu un šimbrīžam jau trīs ieskaņojumus platē. Svītu Dzejnieka, dzīve un gars savukārt pirmoreiz atskaņoja Toronto I latviešu cv. lut. draudzes koris Arvīda Purva vadībā 1962. gada 12. maijā, pēc kam to prēmiēja KF (1963). Tai pašā 1962. gadā T.Ķ. vēl bija komponējis Divas Kanādas tautas dziesmas, ko nākošā gada 7. maijā atskaņoja mums jau pazīstamā R. Džoristona kamerkoris. Bez tam 1962. gadā datētas Ķēniņa īpatnās „klavieru tēmas" A. Zemdegas dzejoļu krājumam Basām kājām un pāra citi sīkāku formu darbi. 1961. gads komponista dzīves stāstā vēl pieminams arī citā sakarā: šai gadā viņu ievēlēja par valdes locekli Kanādas komponistu līgā. Pēdējo pirms 10 gadiem (1951) bija nodibinājis ļoti darbīgais Dž. Veincveigs (Weinzweig),*9 un pusoficiāli tā pārstāv vairāk avangarda u.c. laikmetiskos autorus (kaut līgas goda biedru vidū ir arī vecāki tā dēvētās angļu skolas komponisti). Pēc tam T.Ķ. šai līgā kādu laiku bija viceprezidents (1962) un kasieris, taču, citām interesēm dominējot, viņš no sabiedriskā darba vēlāk atrāvās un pašreiz ir vairs tikai līgas kārtējais biedrs. Divi nākošie — 1963. un 1964. gads savukārt bija atkal „mazliet" klusāki. No šā laika T.Ķ. darbiem plašākais ir sākumā divām klavierēm (astoņrocīgi) veidotā, bet vēlāk pilnam orķestrim iekārtotā Tautas deja, variācijas un fūga. Pirmā versija datēta 1963-, otra — 1964. gadā, un abas 
tās pirmoreiz atskanēja latviešu sabiedrībā (sk. kopsarakstu). Piebilstams, ka šis skaņdarbs ar latvisko tematiku domāts galvenokārt skolu vienībām, un šādā sakarā tā orķestrālā versija vēlāk vairākkārt atskaņota arī Kanadā. Līdzīgam mērķim T.Ķ. 1963. gadā vēl bija komponējis Kanādas kultūras padomes komisionēto Nokturnu stīgām. To pirmoreiz atskaņoja kādā Toronto vidusskolu koncertā 1965. gada martā, bet 1969. gada beigās papildinātā veidā publicēja pazīstamais Boosey and Hatvkes apgāds Anglijā. (Pēdējais bez tam laidis tirgū arī pāra Ķēniņa instruktīvus darbus.) Tālāk atsevišķi pieminams pusapaļais 1965. gads, kad notika labi organizētie IV Kanādas latviešu dziesmu svētki. Šiem svētkiem T.Ķ. komponēja trīsdaļīgu (Dubult)koncertu vijolei, čellam un stīgu orķestrim, kas pirmatskaņojumu pieredzēja Meseja zālē notikušajā laikmetiskās instrumentālmūzikas koncertā 30. maijā. Solisti Ķēniņa jaundarbā (kas cita starpā ir viena no autora garākām kompozīcijām) bija izcilais mākslinieku pāris N. Auziņa un R. Leonards, kamēr orķestri vadīja komponists Jānis Kalniņš. (Šai koncertā vēl atskanēja J. Kalniņa Mūzika stīgām un Jāņa Mediņa, V. Dārziņa, A. Jēruma, kā arī avangardista G. Pones jaunākie darbi, un tiklab dažādā satura, kā izcilā atskaņojumu līmeņa dēļ koncertam sekoja visai interesantas atbalsis Toronto dienas presē. Pēdējās gandrīz in extenso citētas jau grāmatā Latviešu dziesmu svētki trimdā (1968), tā ka šeit pie tām vairs laikam nebūtu jākavējas.) 1965. gadā bez tam vēl dzimusi Mazā svīta stīgu kvartetam un pāra klavieru miniatūras. Pieminēto svītu T.Ķ. sarakstīja, lai papildinātu „mūzikas augstskolu studentu laikmetīgo repertuāru",41 un tā pirmoreiz spēlēta Toronto universitātes kamermūzikas koncertā 1966. gada 13. maijā. No citām Ķēniņa aktivitātēm 1965. gadā vēl jāpiemin viesošanās Ohaijo universitātē, ASV, kur notika viņa priekšlasījums un autorkoncerts. Nākošā pavasarī T.Ķ. savukārt devās ilgākā turnejā pa Amerikas rietumkrastu; tāpat viņš pa reizei bija runājis ir amerikāņu un kanādiešu,ir latviešu publikas priekšā jau agrāk. Šie priekšlasījumi parasti skāruši laikmetiskas tēmas, un daži komponista spriedumi konservātīvākiem klausītājiem dažkārt šķituši nepieņemami vai pat "ķecerīgi". Bet īstens mākslinieks nevar runāt pretim paša pārliecībai, un arī šai sānceļā Ķēniņam pamazām tomēr krājas vairāk atzinēju nekā noliedzēju. Turpmākā Ķēniņa jaunradē pirmais plašākais darbs ir 1966. gadā datētais Concertino flautai un klavierēm. Šo trīsdaļīgo kompoziciju autoram bija pasūtinājis viņa kādreizējais students mūzikas teorijā, izcilais kanādiešu virtuozs Roberts Eitkens (Aitken), kas to pirmoreiz atskaņoja nākošā gada 9. februārī Kingstonā. Reizē Concertino savā repertuārā uzņēma Maija Lielause, spēlējot to pirmoreiz Londonā 25. februārī. 1966. gadā bez tam dzimuši divi T.Ķ. sabalsojumi Andreja Jansona ansamblim Ņujorkā, no kuriem jo populāra kļuvusi dziesma Lakstīgala kroni pina. Pieminētajiem skaņdarbiem 1967. gada sākumā sekoja trīs jaunu Kanādas tautas dziesmu sabalsojumi vīru korim un apbrīnojami koncīzā, laikmetiski īpatnā Fantāzija — variācijas par eskimu šūpuļdziesmu flautai un altvijolei. Arī šie jaundarbi drīz pieredzēja atskaņojumu (sk. kopsarakstu), jo manāmi populārizējot autora vārdu Kanādas mūzikas dzīvē. 1967. gada vasarā T.Ķ. pabeidza komponēt arī pirmo plašāko ērģeļdarbu — trīs daļās veidoto Suite in D, kam gada beigās pievienojās ievērojams instruktīvs darbs — latviešu valodā grūti tulkojamās Diversities (apakštitulā: Divpadsmit studijas laikmetiskos stilos jauniem pianistiem ). Svīta komponēta franču ērģelnieces M. K. Alēnas ierosmē, bet vai minētā māksliniece (kas cita starpā pazīstama arī Amerikā) to jau kaut kur atskaņojusi, šīs rindas rakstot, nebija zināms. Tādēļ par šā darba pirmo atskaņotāju tālāk atzīmēts Venecuēlā dzīvojošais vācu kantors Chr. Grundmanis, kas to spēlējis kādā baznīcas koncertā Karakasā laikam jau 1968. gada pavasarī. Otru jaundarbu T.Ķ. sarakstīja toties tīri paidagoģiskam mērķim, lai īsu etīžu veida iepazīstinātu studentus (8.—9. grādā) ar mūsu gadsimtam raksturīgākām kompozicijas technikām. Šo darbu 1968. gadā laida klajā Līdsa (Leeds) apgāds, pēc kam tas pārrunāts paidagogu saietos un recenzēts periodikā (žurn. Musicanada un The Canadian Composer 1968. gada jūlija resp. oktobra numurā, kā arī ASV izplatītā žurn. Clavier 1969. gada marta numurā). — Tad nāca Latvijai tik nozīmīgais 1968. gads, kas trimdinieku rakstītajā chronikā ieskanējis arī kā lielo Klīvlandes un Hannoveras latviešu dziesmu svētku gads. Līdzīgā kārtā tas bijis viens no skanīgākiem vai, izsakoties lietiskāk, viens no raženākiem gadiem arī T. Ķēniņa dzīvē. 1968. gada janvārī komponists pabeidza instrumentēt otru simfoniju, gar ko viņš bija krietni strādājis jau iepriekšējā gadā. Šā skaņdarba pilnīgs apzīmējums ir Sinfonia Concertante for Flute, Oboe, Clarinet and Orchestra, un tas veidots kā trīsdaļīgs „dialogs" trim koka pūšamiem (solo) instrumentiem un vidēja sastāva orķestrim. Līdzīgā formā, tikai reducētākā tekstūrā (izvēloties vienīgi stīgu instrumentus) jau bija komponēts 1965. gadā Toronto atskaņotais dubultkoncerts. Šāda koncepcija Ķēniņu, acīm redzot, saistījusi vairāk nekā lielam orķestrim domātu partitūru ieceres, ko kādā intervijā apliecinājis arī pats autors.42 Arī otrā simfonija radās komisijveidā. To Ķēniņam bija pasūtinājis Saskačevanas universitātes pilsētas Saskatūnas kosmopolitāņu klubs, un tā jaunais darbs pirmo saskari ar publiku pieredzēja minētajā pilsētā, kur to 1968. gada 3. martā atskaņoja vietējais simfoniskais orķestris Deivida Kaplāna vadībā. Drīz pēc tam jauno simfoniju iestudēja arī CBC orķestris Vinipegā (Manitobā) mums jau pazīstamā E. Vailda vadībā, spēlējot to transkontinentālā raidījumā tā paša gada 16. maijā. Nākošā, 1969. gadā Ķēniņa otro simfoniju turklāt prēmiēja Ziemeļamerikas latviešu kultūras fonds. 1967. gadā T.Ķ. bez tam bija saņēmis pasūtinājumu arī no Latvijas atjaunošanas komitejas Eiropas centra; tā rezultātā radās jauns plašāks kamermūzikas darbs — Concertino a cinque (flautai, obojai, altvijolei, čellam un klavierēm). Šo neparastā sastāva kvintetu T.Ķ. pabeidza komponēt 1968. gada aprīlī, un tā pirmatskaņojums notika Hannoveras dziesmu svētkos, jaunās instrumentālmūzikas koncertā 2. augustā.44 Pēc tam T.Ķ. kvintets vēl atskaņots svētdienu koncertu sērijā Toronto universitātē (Hart House zālē) 1969. gada 9. februārī. Tai pašā raženajā 1968. gadā turklāt datēti šimbrīžam laikam vēl neatskaņotie Divi dialogi čellam un klavierēm, kā arī latviešu un kanādiešu presē jau pieminētais plašais piecdalīgais a cappella darbs Viae cantiones novae. Šīs Voterlū (Waterloo) luterāņu universitātes komisionētās „jaunās ticīgās dziesmas" rakstītas astoņbalsīgam korim, izmantojot ir senus latīņu, ir jaunākus angļu tekstus, un iespējams, ka šo rindu iespiešanas brīdī tās būs jau publicētas un atskaņotas. Kā redzējām, pēdējā laikā T. Ķēniņa jaunrade bijusi sevišķi auglīga, un, cik zināms, arī komponista visjaunākajā kalendārā jau vairākiem datiem apvilkts cerīgs aplītis. Tā 1969. gada vasarā, drīz pēc „apaļā" mūža sliekšņa pārkāpšanas, T. Ķ. jau strādāja gar savu — trīs daļās iecerēto trešo simfoniju, ko viņš apsolījis V Kanādas latviešu dziesmu svētku rīkotājiem. Līdztekus top (vai jau tapusi) jauna garīga satura vokāli instrumentāla kompozicija Gloria (Chants of Glory and Mercy), kuras pirmatskaņojums paredzēts Gvelfas pavasara mūzikas festivālā 1970. gadā. Bez tam 1969. gadā datēti daži īsāku formu darbi, kam līdzās varētu pieminēt vēl pa iecerei, kas pagaidām ir sākuma fazē. Šī aktivitāte liecina, ka T.Ķ. pašreiz ir savas daiļrades zenītā vai — zīmoliskā valodā — savas "dzīves sonātas" galvenajā, trauksmainākajā posmā: kaut kur vidū starp "ekspoziciju" un „rekapitulāciju". Šai stadijā par visas skaņu celtnes galīgo izskatu, protams, vēl pāragri zīlēt, taču jau tas, kas uzcelts līdz šim, ir tik raksturīgs un respektējams, ka pelna vairāk nekā parastās žurnālistiskās piezīmes vien. Tādēļ mums vēl jāpakavējas pie Ķēniņa daiļrades no tīri mūzikāla viedokļa, vispirms sakārtojot to pārskatāmāk pēc atsevišķiem žanriem, bet pēc tam mēģinot sniegt arī tās īsu kopraksturojumu.

 • Respektējot komponista kritēriju, sekojošā sarakstā būs uzņemti tikai tie darbi, ko Tālivaldis Ķēniņš pats atzina par atzīmējamiem. To vidū agrīnākais ir 1944. gadā komponētā dziesma Latvijai (1-2), bet visjaunākie — 1969. gadā datētie skaņdarbi (saraksts aptver tātad pilnu 25 gadu laikposmu). Pirmais gadskaitlis pēc skaņdarba norāda, kad tas komponēts; pēc tam, kur tas bija zināms, atzīmēts pirmatskaņojuma datums un vieta, kā arī sniegtas citas svarīgākās ziņas. Daļa no papildu faktiem būs, protams, jau iepriekš pateiktā atkārtojumi, taču saraksta vienādības labad no tiem nebija iespējams izvairīties. 

Augšējais saraksts rāda, ka T. Ķēniņš komponējis ap 100 skaņdarbu, no kuriem gandrīz puse pieder vokālai vai vokāli instrumentālai, bet otra puse — tīri instrumentālai mūzikai. Apmēram divas trešdaļas no visas daiļrades savukārt ir t.s. mazo formu darbi: dziesmas, instrumentālminiātūras, instruktīvi darbi, kā arī viens otrs harmonizējums vai instrumentējums. Pārējie skaņdarbi veidoti toties vai nu variāciju un svītas, vai kādā no tā dēvētiem cikliskiem ielogiem, ko visus mēdzam saukt par plašākām (vairākdalīgām) formām. Tā kā pēdējo atskaņojumi prasa daudzkārt ilgāku laiku nekā, piemēram, parastās dziesmas, tad kvantitātīvā ziņā Ķēniņa daiļradē beigās tomēr dominē plašāko formu skaņdarbi. Otra T. Ķēniņa mākslas jau ārēji redzamā raksturība ir mērķtiecīgā vispusība žanru izvēlē. Izņemot skatuves mūziku, ar ko Ķēniņam bijusi tikai incidentāla saskare, citādi viņš pievērsies rēgulāri gandrīz visiem pārējiem svarīgākiem mūzikas novadiem. Tā komponists ne vien padziļinājis un paplašinājis pats savu māksliniecisko pasauli, bet reizē aizpildījis arī kādu daļu no robiem, kas bija un joprojām vēl ir latviešu mūzikas kopīgajā ainā. Šai ziņā īpaši izceļama T. Ķēniņa kamermūzika, kur viņa devums pēdējos 20 gados bijis apmēram tikpat respektējams kā Jānim Mediņam, kas, kā zināms, šai žanrā bija jo ražens mūža pēdējā cēlienā, trimdā pavadītajos gados. Tāpat Ķēniņa darbiem būs maz ekvivalentu pašreiz okupētajā Latvijā, kur kamermūzika tiek kopta mazāk simfoniskās mūzikas prioritātes dēļ (un varbūt arī aiz tā iemesla, ka tā lāga nepakļaujas „padomju” mākslā obligātoriskai programmatiskai propagandai). Sākumā mazāka, bet nu jau aizvien nozīmīgāka loma T. Ķēniņa daiļradē kā nākošam novadam ir simfoniskajai mūzikai. Viņa simfoniskā mūzika pamatkoncepcijā gan nav vērsusies tai tīri orķestrālā plašumā un spožumā, kāds raksturo, piemēram, Jāņa Mediņa un savā veidā arī dažu okupētās Latvijas ("tēlotāja" J. Ivanova, A. Grīnupa un laikam arī Imanta Kalniņa) darbus. Ķēniņa partitūras ir reducētākas, izteiksmes veidam un līdzekļiem it kā robežojoties ar kamermūziku, taču principā kā jaunu iespēju lauks orķestris Ķēniņam tāpat bijis tuvs, turklāt vēl arī pāragri zīlēt, kā viņa intereses šeit attīstīsies nākotnē. Trešais svarīgākais novads, kurā T.Ķ. jau paguvis dot vairāk nekā atsevišķas īsāku formu a cappella dziesmas, ir kormūzika. Ne tikai abas agrīnās kantātes vai ar A. Ķēniņa tekstiem komponētā liriskā svīta, bet vēl vairāk bībeles skats Pravietis Daniels, kā arī visjaunākie garīga satura kordarbi, liecina, ka arī šai žanrā autora intereses nav bijušas tikai incidentālas, un T.Ķ. pats izteicies, ka koru īpatnās un vēl tālu neizmantotās iespējas saista viņu ne mazāk kā kamēr- vai orķestra mūzika. Beidzot, kā to rāda augšējā saraksta trešā un ceturtā grupa, T.Ķ. nav atstājis novārtā arī tādus latvju mūzikā jau diezgan koptus (un arī kvalitātīvi respektējamus) žanrus kā klavieru mūziku un solo dziesmas, šeit viņa jaunrade gan nav pārāk ražena, bet tam pa daļai bijuši arī daži „tīri praktiski" iemesli. Tā solo dziesmā, kur latviešu dziedoņu vairākumu joprojām interesē apmēram tas pats repertuārs, kāds bija viņu priekštečiem pirms 30 vai 40 gadiem, mūsdienu komponistam rakstīt vēl kaut ko jaunu, ko varbūt pamanīs tikai pēc nākošiem 30 gadiem, ir jau gandrīz laika šķiešana. Šai ziņā T.Ķ., kas attiecē pret savu kompoziciju tālāko ceļu ir visai „praktisks", vienkārši mēģina izvairīties no savu kollēgu likteņa, un mums ar šo faktu jāsamierinās. 

— Tālāk jāpakavējas īsumā vēl pie T. Ķēniņa daiļrades svarīgākām individuālām raksturībām, tām stiliskām iezīmēm, kas ļauj pazīt viņa skaņdarbus tūkstošiem citu vidū un no kurām savukārt var spriest par autora vietu attiecīgā vidē vai laikā. Šis jautājums jau prasa speciālākas studijas, kādu mums vēl trūkst, taču mēģināsim atzīmēt vismaz atsevišķus vispārīgākus novērojumus. Vispirms T. Ķēniņa skaņdarbi izceļas ar īpatnu tonālo valodu, kas vispār ir pirmā kāda komponista stila raksturotāja. Ķēniņa melodiski harmoniskie un parasti brīvā polifonijā saaustie izteiksmes līdzekļi gan nav tik radikāli („moderni"), par kādiem tos savā laikā nodēvēja latviešu žurnālisti, taču tie ir noteikti citādi nekā mūsu agrākā un pa daļai vēl arī pašreizējā mūzikā. lerastā apzīmējumā tie ir laikmetiski, dzimuši mūsu gadsimtā un tādi, ko joprojām lieto daudzi jaunākie komponisti, kas nav kļuvuši galīgi atonālisti vai kāda uz gluži citiem principiem dibināta avangarda virziena pārstāvji.46 Ķēniņa skaņdarbiem, izņemot agrīno stīgu kvartetu un klavierkoncertu, nav atzīmētas toņkārtas, tāpat tajos velti meklēt agrāk tik pazīstamās kadencas, funkcionālās harmonijās balstītās modulācijas u. t.l. Un tomēr Ķēniņa mūzika nav nedz atonāla, nedz dodekafoniski abstrakta, bet joprojām tonāla vai modāla (šā vārda jaunākā nozīmē). Lai cik sarežģīts reizēm izklausītos Ķēniņa melodiski harmoniskais skaņraksts, tas aizvien ved uz kādu noteiktu gala mērķi, kādu tonāli gravitējošu punktu, kas parasti jau iezīmēts sākumā, tāpat paliek „pēdējais vārds" beigās un ir arī bieži vien ceļrādis visam tam, kas "notiek pa vidu". Tā Ķēniņa čella sonātas pirmās daļas centrālais tonis, neraugoties uz to, ka sākumā tas parādās kā akorda kvinta, ir pirmās oktāvas re, un ar to pašu re (tikai pāra oktāvas zemāk) izskan ūnisonā arī šīs daļas pēdējā takts. Līdzīgā kārtā ap toni re centrējas pirmie motīvi klavierkvarteta sākumā, un tas pats re ir arī šā darba pirmās daļas beigu tonis (šoreiz pat pilna mažora trijskaņa ietvarā!) Tikpat vienkārši sākumā plūst arī T. Ķēniņa pirmajā simfonijā ap toni ja figurējošā vidus daļas galvenā tema, kas — ja neievērotu pavadbalsis — šķiet veidota parastā (melodiskā) minorā: 
arī itin patstāvīgi Ķēniņš parāda vienu otru asprātīgu un šķautnainu akordu vai citādu skaņu grupējumu, kas jau gandrīz nav analizējami. Arī viņa polifonija pati par sevi ir ļoti īpatna, patstāvīga un brīva, kāpinājuma brīžos reizēm jau it kā tiecoties t.s. simultānās mūzikas jomā. Tāpat spilgti laikmetiska ir Ķēniņa melodika (un motīvu attīstība), kurā atjautīgi izmantotas daudzas mūsu gadsimtam raksturīgās techniskās iespējas, kādas sastopam ne tikvien Ķēniņam tuvo franču komponistu, bet, piemēra dēļ, arī tāda novātora kā Stravinska vai neoklasicista Prokofjeva darbos. Līdzīgā kārtā T.Ķ. jo labi pazīst arī to svarīgo pienesumu, ko jaunlaiku mūzikai devušas tā dēvētās nacionālās skolas (B. Bartoks u.c). Dabiski, ka latviešu klausītājiem, kas līdz šim auguši galvenokārt klasicisma un romantisma tradicijās, daudz kas Ķēniņa darbos sākumā tad var likties svešs, sarežģīts un „nesaprotams" (paradoksālā kārtā mēs aizvien gribam visu "saprast", kaut mākslas to prasa vismazāk). Taču cilvēka auss ir apbrīnojami elastīga un, ja vien tā nav galīgi nerutīnēta vai kūtra, ātri aprod un ar laiku sāk orientēties pat vissarežģītākajos labirintos. Un pie šīs patiesības nokļūsim arī, mēģinot iejusties savdabīgajā un interesantajā T. Ķēniņa melodiski harmoniskajā pasaulē. Otrs (un jaunlaiku mūzikā ne mazāk svarīgs) kāda komponista individuālā stila raksturotājs ir viņa skaņdarbu ritmiski metriskā (vai metriski ritmiskā) puse. Arī šai ziņā T. Ķēniņa mūzikā būs daudz interesantu un raksturīgu jauninājumu, kas gan tāpat jau pazīstami citu tautu komponistu darbos, bet līdz šim vēl pamaz lietoti latviešu mūzikā (izņemot, protams, ritmu emancipētāju V. Dārziņu). Diemžēl, šo jautājumu, lai cik tas interesants, tāpat nevar iztirzāt pāra rindās. Bet mums ir vismaz iespēja ieskatīties ik interesentam pieejamā paša komponista instruktīvajā darbā Diversities, kas lieti der ne tikai „jauniem pianistiem" vien. No šā darba 12 etīdēm deviņas ir raksturīgi paraugi tieši šai virzienā, bez tam katru etīdi pavada vēl īss technisks paskaidrojums. lepazīstoties ar šiem paraugiem un konfrontējot tos ar Ķēniņa kompozīcijām (piemēram, ar iespiesto klaviersonātu un to, kas sameklējams skaņu platēs vai lentēs), mums daudzkas kļūs skaidrāks arī šai jautājumā, ko citādi nereti vien uzskata par sekundāru. Tāpat svarīga stila iezīme, kas faktiski cieši saistās ar pārējām (ieskaitot formu izvēli), ir arī skaņdarbu tekstūra ("faktūra"). T. Ķēniņa mūzikas tekstūru šā jēdziena dimensiālā nozīmē jau pieminējām, kā raksturīgu iezīmi izceļot komponista brīvo polifonisko (kontrapunktisko) rakstu. Bet tāpat ievērojama vieta Ķēniņa darbos dota homofonajai ("akordiskai") tekstūrai. Pēdējai labs piemērs būs tā pati klaviersonāta, kurā tiklab abas pirmās daļas tēmas, kā arī variāciju un beigu daļas (rondo) tema ir noteikti homofonas. Protams, tāpat kā citu komponistu mūzikā arī Ķēniņa skaņdarbos abi "stili" patiesībā ir vienādi svarīgi, un pētīt, kur sākas viens vai beidzas otrs, diezin vai arī ir tik nepieciešami. To pašu gan vairs nevar teikt, ja pieminam tekstūru tās otrā nozīmē, meklējot robežu starp tā dēvēto „vieglo" un "smago" (blīvo) tekstūru (kā, piemēram, Stravinska un Sibelija simfonisko darbu pretmetā). Šādā šķirojumā Ķēniņa skaņdarbos jau noteikti dominē pirmā, t.i., „vieglā" tekstūra, kas jaunlaiku mūzikā vispār uzskatāma par vienu no visspilgtākām stiliskām īpatnībām.47 Tam pamatā vispirms ir komponistu izvairīšanās no romantisma subjektīvās emocionālitātes, daudzrunības un "tēlošanas", tā vietā atgriežoties pie senajām „tīrajām" (absolūtām) formām, mūzikālo domu skaidrības, izteiksmes līdzekļu ekonomijas u.t.l. īpašībām. Pēdējās stila vēsturnieki parasti piedēvē franču skolai, bet tikpat raksturīgas tās ir kā virzienam diezgan plaši tulkojamam neoklasicismam, kas mūsu gadsimta pirmajā pusē iesakņojās arī daudzās citas zemēs. Sava loma reducētajā tekstūrā bez tam bijusi vēl tādam faktoram kā atskaņošanas iespējām, kas kā jauna problēma pazīstama jau kopš Hindemita lietiskās mūzikas (Gebrauchsmusik) laikiem. Dabīgi, ka Ķēniņš, studēdams Francijā, saskārās ar visām šīm jaunlaiku mūzikai zīmīgām īpatnībām, kas nevarēja neietekmēt viņa paša techniku, ieskaitot tekstūru. Pēdējā savukārt noteica arī formu izvēli, kurā viņš tāpat cieši sekojis tam, kas bija raksturīgs 20. gadsimta pirmajai pusei un, ja nerunājam par seriālo vai jaunāko eksperimentālo mūziku, ir raksturīgs vēl šobrīd. 
Tā augšējā sarakstā figurē tādi termini kas latviešu agrākā mūzikā bija nepazīstami vai tikpat kā nepazīstami. Viens no tiem ir Keniņa iemīļotais concertato (no adjektīva concertante), kas ir jaunlaiku mūzikā atdzīvināta 18. gadsimta simfoniska forma, kurā pretim orķestrim tikpa svarīga loma dota arī solo instrumentiem (kā tas labi redzams T.Ķ. 2. simfonijā) Ar concertato tuva radniecība ir arī baroka klasiskajam concerto grosso, kam Keniņa mūzikā daļēji ekvivalents ir 1965 gadā komponētais dubultkoncerts vijolei, čellam un stīgu orķestrim. Tāpat ar agrīnākām tradicijām saistās kamerorķestrim komponētā mūzika (T.Ķ. 1. simfonija), ko mūsu gadsimtā kā pirmie revitālizēja nu jau aizmirstais Fr. Šrēkers, bez tam arī Hindemits un agrīnais Šēnbergs (gan kā eksperimentālu viendalīgās sonātas formu). Līdzīgā kārtā Ķēniņam tuva senā svītas forma, kā arī 19. gadsimtā dzimusī "koncertmūzika" (concertino) un 18. gadsimta svītas un simfonijas krustojums divertimento, kam beigās jāpievieno vēl mūžam neizsmeļamā repetītīvā variāciju forma un pēdējo 200 gadu mūzikas galvenais stūrakmens — sonāta (kurai arī T. Ķ. daiļradē bijusi viena no vispirmām vietām). Visas šīs dažādās formas kopā ar laikmetisko saturu un izteiksmes līdzekļiem ir Ķēniņa mūzikas daudzveidības galvenā atslēga, un taisni šī daudzveidība ir tā, kas autoram nav ļāvusi "atkārtoties". Kā to rāda jau paši termini, šīs formas turklāt ir arī izteikti "tīras" (absolūtas), un, ja nerunājam par vokāliem darbiem, kas šai katēgorijā neiekļaujas līdzi saistītās dzejas dēļ, tad visai droši varam teikt, ka T. Ķēniņš mūsu mūzikā ir viens no konsekventākiem vai varbūt pat viskonsekventākais absolūtās mūzikas apoloģēts. Beidzot nedrīkstam aizmirst vēl vienu ļoti svarīgu T. Ķēniņa mūzikas raksturību — autora solido tīri technisko vai amata prasmi. Vēsture gan rāda, ka atsevišķi skaņdarbi (kā, piemēram, daiļskanīgās, bet formā vaļīgās Čaikovska simfonijas) spēj pārdzīvot savu laikmetu arī citu jauku īpašību dēļ vien. Taču pašreiz, kad skaņu māksla jau nonākusi gandrīz līdz pēdējām krustcelēm, laba technika tomēr ir viens no visasākiem ieročiem, bez kā neviens komponists vairs nevar pastāvēt. Tālivaldim Ķēniņam šie ieroči ir, un līdz ar iedzimto talantu, mērķtiecību un darba degsmi tie ļāvuši viņam pacelties pāri viduvējībām un nenoslīkt tai anonimitātes straumē, kāda aizskalo simtiem citu mūziķu, kas ir varbūt ne mazāk apdāvināti, bet bez sava pasaules uzskata un techniskām bruņām. Pašās beigās īsumā jāatzīmē vēl T. Ķēniņa literārā darbība, ko iepriekš nedarījām, lai nenovērstos no galvenās tēmas. 

Pēc aptuvena aplēsuma T.Ķ. publicējis ap 100 rakstu, kuru vidū vairāk nekā puse ir recenzijas par latviešu koncertiem un skaņu platēm, no kurām vairākums savukārt cēlies pirmajos 12—13 gados Kanadā. Bez tam kādi 10 raksti sacerēti Parīzes laikā (gan par mūziku, gan vispārējāka satura), kam klāt nāk vēl vairāki iejūtīgi nekrologi (par V. Lindi, T. Reiteru, J. Cīruli, V. Dārziņu, J. Poruku u.c), kā arī divi polēmiski raksti, daži komponista referātu kopsavilkumi, "autorpiezīmes" par mūsu vairākkārt pieminēto dubultkoncertu u.c. Salīdzinot ar tiem sējumiem, ko pierakstīja viens pats Vētra (piecas grāmatas, 50 reiz tik rakstu periodikā), Ķēniņa raža gan varbūt izskatās necila, un viņam aizsteigušies priekšā vēl citi. Bet Ķēniņa raksti mūsu jaunākā mūzikas literātūrā izceļas profesionālās lietišķības un skaidro, noteikto aistētisko mērauklu dēļ, kā arī, ja tā varētu teikt, ar kollēģiālu godīgumu, kas nav gluži tas pats kā savā laikā, piemēram, populārā J. Zālīša diplomātija. Tādēļ Ķēniņa recenzijas un citus rakstus var pārlasīt ar interesi arī pēc ilgāka starplaika. Bez tam tajos — vai nu tiešāk, vai zemtekstā — pavīd pa atziņai, kas palīdz orientēties paša autora mākslā, un tāpat laba daļa no tā, ko Ķēniņš jau publicējis, varēs noderēt par avotiem mūsu vēl rakstāmajai latviešu mūzikas vēsturei. Šādā aspektā tad arī Ķēniņa kvantitatīvi pamazajam, bet citādi ievērojamam literārajam veikumam ir visai svarīga nozīme, kaut mēs priecātos, ja autors šai "sānceļā" būtu vēl devīgāks. Diemžēl, ars longa, vita brevis, un divas vai trīs mūzas reizē vienādi mīlēt nav iespējams — pat tik dinamiskam un daudzpusīgam māksliniekam, kāds ir mūsu komponists Tālivaldis Ķēniņš. 

1970. gada janvārī Filadelfijā

Tālāk, 16./17. un turpmākās taktīs, nostatot citētajai mūzikai iepretim jaunu (blaku) temu, autora skaņraksts top jau dinamiski nemierīgāks, līdz ar ko paasinās arī tonālās līnijas un akcenti. Taču pret beigām mūzika atgriežas sākuma mierīgajā plūdumā un pēdējās taktīs izskan atkal ar skaidru fa trijskaņi (tikai tagad jau mažorā, ne minorā). Protams, visa T. Ķēniņa skaņdarbu tonālā valoda nav nebūt tik vienkārša, kā to vedinātu domāt dažas no "konteksta" atrautas atsevišķas taktis. Ne vien polifoniskās balsu vešanas rezultātā, bet reizēm 

27.1 “Latvju Mūzika” nr. 3 (01.05.1970.) | Val. B.

Jubilejas, atceres, panākumi konkursos un citi

Mazliet cerīgāka liekas 1968. g. iecerētā simfoniskās mūzikas plates izdošana, kam līdzekļus piešķīra no 1968. g. ziedojumiem. Cik zināms, tad izvēlētā mūzika jau ieskaņota, bet — lai plati varētu iespiest un izplatīt plašāk, par tās komisionāru jāatrod kāds starptautiski leģitimēts apgāds, kas vēl nav izdevies. Šādā virzienā savu pieredzi mums jau deva 30-to gadu beigās izmēģinātā sadarbība ar Universal Edition Vīnē: taču tā prasīja prāvus līdzekļus un tomēr vēlamāk neattaisnojās. Varbūt šoreiz laimes būs vairāk, par ko tad arī varēsim informēt LM lasītājus kādā no nākamiem numuriem. 
Val. B. 

/26i.lappuses turpinājums/ 36 Sk., piem., interesanto L. A. Harlova rakstu "Twenty-Five Years of the Pulitzers for Music" (Saturday Review, Apr. 27, 1968). 37 CMC katalogā un žurn. Musicanada šim darbam pievienots 1960., kurpretim autora agrīnākā rakstā redzams 1959. gads. 38 Pēc ziņām avīzēs pēdējā pabeigta jau 1961. g. vasarā, lai gan citur (arī žurn. Musicanada) figurē 1962. gads. Tas vedina domāt, ka autors svītu vēlāk būs vēl rediģējis, kaut tās iestudēšana sākās jau 1961./62. g. ziemā. 39 Sk. jau piemin, apceri grāmatā The Arts in Canada. 40 To autors pabeidza 1965. g. sākumā, un šis gads figurē arī CMC katalogā (1967. g. publicētā papildinājumā). Žurnālā Musicanada un autora agrīnākā darbu sarakstā turpretim minēts 1964. gads. 41 Sk. A. Purva recenziju Laika 1966. g. 43. numurā. 42 Sk. jau cit. rakstu žurn. Le Compositeur Canadien. 43 Sk. žurn. Musicanada (No. 9, March 1968). 44 Sk. vēl Apkalna rakstu .Jaunā latviešu mūzika Hanoverā" (Latvju Mūzika, II) un A. Jēruma rakstu "Divi ievērojami koncerti 1968. gadā" (Jaunā Gaita, nr. 73). 45 Sk. Laika 1968. g. 90. num. un žurn. Musicanada 12. num. (June-July, 1968). 46 Principā T.Ķ. nenoliedz arī galīgā avangarda mākslu, bet viņš gan ir „rezervēts" pret tās atsevišķām parādībām, ko rāda, piemēram, sekojošais citāts no intervijas žurn. Musicanada 18. numurā: „Pēdējās divās dekadās avangardisms attīstījies daudzās ekspresīvi atšķirīgās līnijās, bet es domāju, ka ir laiks (kā to jau kāds teicis) sākt komponēt arī pašu mūziku. Protams, tā ir "iegriba" (boutade), jo interesanta mūzika tiek komponēta joprojām: šeit gribētos pieminēt manus favorītus Penderecku un Ligeti (Atmasfairas, Rekviēms). Turpretim tādi "skaņu eksperimenti" kā klaviervāka aizciršana, amplificēta kakla skalošana vai čella spēlēšana vannā (lai cik daiļa pati lēdija) man vienkārši derdzas!" 47 To viegli pazīt kaut vai no grafiskā skatījuma: maz nošu, kas vēl nebūt nenozīmē „maz mūzikas". Pieminēsim vēlreiz čella sonātu, abas pirmās simfonijas u.c. darbus, bet viskonsekventāk Šai virzienā T.Ķ. aizgājis Variācijās par eskimu sūpuļdziesmu, kam pat viņa paša daiļradē precedentu nav. 

“PAZUDUŠAIS" TEKSTS atsauksmē par 78 dziesmām jauktiem koriem un citu iespiedumkļūdu labojumi Aplaužot Latvju Mūzikas 2. numura saturu, ar iniciāli A. parakstītās atsauksmes vidū "pazudusi" teksta daļa, kam bija jābūt starp 195. Ipp. lasāmiem V. Ozoliņa un T. Ķēniņa dziesmu aprakstiem, un tā skan šā: 

1937. gadā rakstītā Jāņa Cīruļa Vīzija ir labs piemērs kvalitātēm, kas savā laikā ļāva viņam kļūt par visai iecienītu kordziesmas autoru. Leonīda Slaucītāja Vēlējumā uzkrīt Vāgnera Parsifala citāts septītajā taktī. Difūzais teksts savukārt būs bijis laikam par iemeslu dažam architektoniskam blāvumam formā. Nemākslots iespaids paliek no Alfrēda Feila motīvu vijām tautas dziesmā Aiz ezera augsti kalni. Maldu kadencas, modulācijas, ar kurām autors transponē 3. un 4. divrindu, pēc tam atsviežot atkal atpakaļ sākuma toņkārtā, tomēr jākvalificē par "vāles techniku". Apaļš ducis dziesmu pieder Helmera Pavasara spalvai. To vidū dažas ir nedaudzu taktu kompozicijas, ko kori varēs viegli un lieti izmantot. Turpretī tāda dziesma kā Nopūta nāk jau ar visai augstām prasībām, un visgarākā Pavasara dziesma jāapsnieg savukārt būs laikam pati gleznākā no šā krājuma skaņdarbiem. Kā vokālizi dziedamo Prelūdiju varētu silti ieteikt kormēģinājumiem, lai atmodinātu balsis un konsolidētu atsevišķu grupu vokāļu krāsas. Kāds mūziķis jau ieteicis šim nolūkam ķerties pat pie Gregora antifonāra dziedājumiem, bet te mums ir aktuāls, mākslinieciski vērtīgs skaņu materiāls, kas var kalpot tai pašai "terapijai". Ja Pavasara Prelūdija lieti der elpas kontrolei un vokāļu saliedēšanai, tad melodisko līniju skaidrības izkopšanai labi līdzēs Jāņa Kalniņa izteikti līneārā Vokālize četrām balsīm. (Jāaizrāda, ka pirmais vārds rakstāms gan ar "ā", bet ne ar "ī".) Interesanta arī sastapšanās ar J. Kalniņa Apsniegošo pilsētu, par kuru spriests, ka tā 30-tos gados latviešu kordziesmā ienesa it kā jaunus vējus. Šodien toreizējo fascināciju liek nojaust vairs tikai autora svabadā roka, ar ko viņš fugato technikā iezīmē savu mūzikas tēlu apveidus, bet nebūt nemeklē kādu īpašu impresionistisku kolorējumu. Arī abu Artūra Sīļa dziesmu kvalitātes skaidrāk saviešamas to rašanās gadu fonā. Gribētos tomēr pievērst uzmanību tam, ka Vienots vainags ir viena no retajām dziesmām, kur apdziedāta latviešu un lietuviešu draudzība. Visai simpātisku un raksturīgu savas skaņu mākslas paraugu dziesmā Vecā pirtiņa devis Bruno Skulte. Kora technikas lieliskā pazīšana ļāvusi autoram droši realizēt iztēlē iecerētos tvirtos veidolus. Zināmā bezkompleksitātes pakāpe, kādai Skulte palaikam pietuvina savu kormūziku, šoreiz novērojama viņa tautas dziesmu apdarēs. Tām netrūkst virtuozitātes, taču liekas, ka tautas doto temu substanciālie pamati šais apdarēs nav gluži aizsniegti resp. atklāti. Interesants fainomens ir Jāņa Kalnieša t. dz. Kas tā tāda skuju būda, par kuru pastāstīts, ka tās apdare visumā atbilst suitu dziedājumam 1924. gadā. Ja autoru nav vīlusi atmiņa, uzrakstot dziesmu pēc 40 gadiem, tad te būtu norādījumi uz kādu tautas daudzbalsības praksi, kas ievērojami atšķīrusies no šai rakstā jau pieminētās samākslotās kompleksitātes, uzrādot zīmīgus formas izvērsumus un diatoniskā principa modifikācijas. Jānis Norvilis tikpat produktīvs kā V. Ozoliņš (10 dziesmas). Viņa oriģināli, tāpat tautas dziesmu apdares techniski tomēr veiksmīgāki, ar korim piemērotāku balsu virzi un vietām visai atjautīgu harmoniju krāsām. Melodiskais ķēriens, ar ko Norvilis dažkārt vilcis lielo lomu, šā krājuma dziesmās toties neparādās. Itin plašie Gani un Nedēļa senatnē iecerētas vairāk popurija vai svītas veidā, pat ar zināmu norisi — it kā dziesmu spēlē. Mākslinieciski visizsvērtākā šķiet tautas dziesmas apdare Kaladū. Ar atšķirīgu kolorītu intriģē Aleksandra Okolo-Kulaka dziesma Smilšainos ceļos labos. Vilšanās pienāk, kad vertikālām harmonijām beidzoties, sākas kanona veida secības: melodiskā bāze izrādās visai konvencionāla, bez oriģinālākām iezīmēm. Liekas arī, ka sākuma taktīs (kas atbilst beigām) varēja vairāk padomāt par izdevīgāku tesitūru. īpatnu svaigumu šai dziesmai tomēr nevar noliegt. Arnolda Kalnāja 30-tos gados komponētā dziesma Tu, Mūžīgais atklāj daudz simpātiskas jūsmas. Tā paplaši izvērsta, pat ar nelielu fugato vidū. īpaši inspirātīvi smagumpunkti, kas nepārprotami iezīmētu konkrētus formas kommatus, neuzkrīt. 

Par Volfganga Dārziņa mākslu liecina trīs tautas dziesmu apdares. Var pabrīnīties par Man' māmiņa lā glabāja beigu harmonijām; nav viegli pie tām pierast. Es maza meitiņa kompaktajā apdarē raksturīga V. Dārziņam. Caurspīdīgāka padevusies Noriet saule, taču to šoreiz diezin vai vajadzēja pārspiest, jo tā jau rodama citos krājumos. Patriotisko Latvieša ticību un Dziesmu vairogu ar savai mākslai raksturīgo kompleksitāti komponējis Eduards šēnfelds. Bezbailīgi kori te var mērot un vingrināt spēkus. Šēnfelds nereti tomēr pārvērtē praktiskās iespējas. Tā trioļu locījumus dziesmā Tūdaļiņ, tagadiņ autora uzdotajā tempā gan varbūt izdziedās koloratūrā vingrināti soprāni, taču ne basi. Netrūkst arī Šēnfeldam zīmīgā humora. Šoreiz tāds redzams Mecenātā, kura kora balsu izkārtojumā daudz instrumentāla sarkasma. Taču ja šai dziesmai atņem instrumentālos spraišļus un dažu pabiezāk alterētu harmoniju, tā visai pietuvojas Jāzepa Vītola Karalim un bērzlapitei šā krājuma sākumā, kaut arī nesasniedzot vecmeistara veiksmi formas kalumā. Ērika Freimane devusi visai konvencionālu sabalsojumu Pilna upe baltu ziedu. Tas tomēr apliecina kora pazīšanu, atskaņojumiem garantējot it kuplu labskaņu. Viktora Baštika pienesumā vispirms divas garīga satura dziesmas Kristus bērna roze un Golgatas krusts, no kurām vērtīgāka, inspirācijā patiesāka šķiet pirmā. Patriotiskās dziesmas Himna Latvijai paplašie apmēri nav viegli pārskatāmi drusku nestabilā formas skeleta dēļ. 
Voldemārs Linde devis oriģinālu Klusā nakū, Valentīns Bērzkalns — sabalsojumu Noiet saule vakarā. No šiem skaņdarbiem iegūstam orientētājus iespaidus par abu autoru kompozicijas prakses personīgajiem aspektiem. Divas tautas dziesmu apdares nākušas no Imanta Sakša rokas. Še īpaši saista raksturīga paskaudra balsuvirze Ganiņa bērēs, kas labi korespondē ar īpatnās melodijas visai spēcīgo inerci. Varētu domāt, ka Alberts Jērums tautas dziesmas apdarē Klusu, klusu klausījos meklē sintēzi starp J. Graubiņa un V. Dārziņa techniskajiem principiem. Oriģināldziesmās Jērums parasti ietur zināmu emocionālu distanci, paliekot it kā aiz mērenas abstrakcijas priekškara. lepriecina tādēļ spilgtais pārdzīvojuma moments dziesmā Tālā dārza putns, un šī varbūt ir tā krājuma dziesma, kas spēj saviļņot visvairāk. Tai pašā numurā bez tam ieviesušās vēl pāra citas svarīgākas kļūdas: 115. lpp. pēc zvaigznītes iesp. otrā teikumā pēdējais kommats (no kā varētu domāt, ka A. Jērums bij arī vīru kora Daugava diriģents) ir lieks. 117. Ipp. beigās pieminētais teicējs bija V., nevis A. Auers. 124. Ipp. T. Ilsteres raksta virsrakstā vārdiem „viņa bērni" izlaistas pēdiņas. 133. Ipp. 2. slejas vidējās rindkopas pēdējam teikumam jāsākas šā: Piebildīsim vienīgi, ka koncertmūzika ir koncertmūzika, tātad īpašs žanrs, kam arī mūsdienās ir 170. lpp. 17. piezīmes otrā teikuma beigas lasāmas bez vārda „skolas". 205. Ipp. studijas Daina 5. plates numuram jābūt D-1024, nevis D-18024; tāpat nepareizs Latvian Music apgāda 2. plates numurs, kur LP 7 aizstājams ar LP 5. Pēdējā nāca klajā turklāt 1957., nevis 1955. g. 

Jubilejas, atceres, panākumi konkursos un citi notikumi 
Vecākais jubilārs 1969. gadā bija 22. II Pasadēnā (Kalifornijā) 80 mūža gadus sasniegušais kādreizējā 3. Jelgavas kājnieku pulka kapelmeistars Ernests X v šk ē v i c s. 75 mūža gadi 20. VII Losandželosā savukārt aprita vijolniekam un diriģentam Verneram Taubem, kas Amerikā 10 gadus spēlēja Indianapoles orķestrī un kādu laiku bija ārkārtas profesors Batlera (Butler) universitātē. 28. VI 75-gadniekam vajadzēja kļūt arī bij. Liepājas un NO dziedonim Albertam Verneram, bet vai jau 1940. g. uz Krieviju deportētais mākslinieks ir vēl dzīvo vidū, noteiktāku ziņu trūkst. 70-gadnieku vidū kā pirmais pieminams ģeofiziķis — vairāku universitāšu profesors Dr. Leonīds Slaucītājs, kas apaļo mūža slieksni pārkāpa 10. IV Kolorado, ASV. L.S. 1933. g. beidza arī LK, kādreiz vadīja universitātes simfonisko orķestri un vēl aizvien komponē, par ko cita starpā var lasīt viņa paša grāmatā Zinātnes darbā — draugos ar mākslu, kas nāca klajā pērn Vaidavas apgādā. 21. IV Manhetenā (Ņujorkā) jau 70 mūža gadi aprita arī operdziedonim, bij. LK paidagogam un pēdējā laikā paša studijas vadītājam Viktoram Stollam, bet 15. VIII Sanfrancisko — vijolniekam un LK bij. paidagogam Eduardam Vīnert am. Rietumvācijā E.V. spēlēja tolaik ļoti darbīgajā Latviešu stīgu kvartetā, kam šai krastā — līdztekus darbam amerikāņu orķestros — sekoja Kalifornijas latviešu trio dibināšana (kopā ar H. Strausu un A. Ciemiņu). Pagājušā gadā 70-gadniekiem bez tam piebiedrojās vēl Zviedrijā dzīvojošais bij. NO vijolnieks Kārlis Vestens (16. X), kā arī dzimtenē palikušais operu Tobago un Pūt, vējiņi autors Mārtiņš Jansons (13. XII) un Oregonā dzīvojošais farmaceits — kādreizējais Lejaskurzemes diriģentu biedrības un Liepājas filharmonijas darbinieks Juris Krigens (24. XII). Pirmais 65-gādnieks 1969. g. kļuva Čikāgā dzīvojošais mūzikāliju un grāmatu apgādnieks Alfrēds Kalnājs (13. I). Viņam pa pēdām drīz sekoja Rietumvācijā darbīgā komponiste Tikla Ilstere. Dzimušai „garā" februāra nogalē (1904. g. 29. II), īstenāka svinēšana Tiklai L šoreiz gan atkal aizgāja garām. . . 18. IV Kanādas Londonā 65 gadi savukārt aiztecēja koncertdziedonei, kādreizējai sporta rekordistei un vēlākai Rietumu universitātes fiziskās audzināšanas profesorei Elfrīdai Karlsonei-Bērziņai (Cita starpā tai pašā dienā un gadā dzimis arī 1947. g. jau mirušais komponists P. Barisons.) 65 mūža gadi bez tam aprita vēl Fredriktonā (arī Kanadā) dzīvojošam komponistam un diriģentam Jānim Kalniņam (3. VI; sk. atsevišķu rakstu), bet Rīgā (17. VII) — komponistam un LK paidagogam Valentīnam Utkinam. Beigās lai atļauts pieminēt dažus 60-gadniekus. Viņu vidū pirmais bija Mineapolē dzīvojošais rakstnieks, pianists un komponists Knuts Lesiņš, kam apaļo slieksni gribot negribot nācās pārkāpt 28. 111. Ar viņu vienā gadā, tikai citā datumā (8. XI) dzimusi bij. Jelgavas teātra dziesmu spēļu soliste Ērika Prindule (Dargēvica), kas pašreiz mīt Kolorado valstī. Dzimtenē jau 60 gadi (10. VI) savukārt aprita kādreiz. NO dziedonei un pašreiz Melngaila Liepājas mūzikas vidusskolas skolotājai Ernai Kūkainci (Latiševai). Tāpat 60-gadniekiem nu jau piebiedrojies komponists un LK kompozicijas katedras vadītājs prof. Ādolfs Skulte (28. X) un vijolnieks Voldemārs Stūresteps (10. XI), kas kopš 1961. g. vada LK stīgu instrumentu katedru. Daudz baltu dieniņu visiem atzīmētajiem gaviļniekiem!  

No citām atcerēm pieminami 50 gadi, kas 1969. gadā pagāja, kopš miris agrīnāko dziesmu svētku virsdiriģents Indriķis Zīle un komponists Nikolajs Alunāns (15. VII resp. 19. IX). Jau 15 gadu savukārt aiztecējis no komponista Emīla Melngaila, bet 10 gadu — kopš diriģenta Artūra Bobkovica aiziešanas (20. XII, 8. II). Tāpat 1969. gads bija apaļās atceres gads NO-ai, kā arī trim pirmajām Latvijas augstskolām. Jo plaši trimdā atzīmēja Latvijas universitātes 50 gadus, kamēr konservātorijas un mākslas akadēmijas dibināšanu atcerējās tikai pāra vietās. LK 50 gadiem veltīts sarīkojums notika Filadelfijā 18. X, kurā runāja šā rakstu krājuma redaktors, bet latviešu skaņdarbus atskaņoja komponists un flautists A. Šturms ar pianisti G. Plostnieci. Trimdas koru vidū vecākais "jubilārs" pagājušā gadā bija Anglijā vēl darbīgais Zuikas vīru koris, kurš atskatījās uz 25 gadiem, kas jau aiztecējuši kopš pirmās pulcēšanās Dundagas mežos 1944. gada rudenī. (Par to vēl vecāks ir vienīgi dubultkvartets Tēvija, kam nākošā gadā Bostonā apritēs 40 darbības gadi.) Toronto 20 darbības gadi savukārt pagāja otram vecākajam Kanādas latviešu korim Daina. Šo kori pašreiz vada dziedone A. Skudra-Kārkliņa, un tas savu jubileju pavadīja īpašā koncertā, kas notika tieši "dzimumdienā" (6. XII). Tikpat ilgu darbību bez tam varēja atzīmēt 
trīs vecākie latviešu kori Austrālijā: V. Bendrupa vadītais Melburnas koris Rota, Sidnejas latv. biedrības koris (V. Rullis) un — ja skaitām līdzi priekšteča vīru kora pirmos divus gadus — arī K. Svennes vadītais Adelaides latv. biedrības koris. Tāpat kā Daina Kanadā, arī trīs pēdējie kori ir jaukti, un visi tie darbojušies bez pārtraukuma. Tālāk jāatzīmē 10 gadi, kopš dibināta Ņujorkas latviešu skaņu mākslinieku kopa. Tās iniciātors un vadītājs sākumā bija prof. P. Sakss, bet pašreiz kopu vada K. Munters, un attiecīgā jubileja bija apvienota ar koncertu, kas notika 1. novembrī. Bez tam uz 10 darba sezonām 1969. g. varēja atskatīties Čikāgas, Filadelfijas un Toronto latviešu koncertapvienības. Cik zināms, pēdējās iztika bez jubilēšanas, ko gandrīz varētu uzskatīt par ceļa zīmi ne mazāk sekmīgiem 10 nākošiem darba gadiem. 

Lielāki dziesmu svētki 1969. g. trimdā nenotika — tādiem rezervēts šis (1970.) un pēc tam ar svarīgu atceri saistāmais 1973. gads. Tā vienīgie kopkoru sarīkojumi palika otrā Garezera dziesmu diena, parastais kopkoncerts Austrālijas latviešu kultūras dienās un Amerikas latviešu baptistu dziesmu diena. Otro dziesmu dienu Garezerā (Three Rivers, Mich.) organizēja īpaša komiteja ar dir. R. Zuiku galvgalā, un tajā piedalījās pāri par 200 dziedātāju no 18 ASV vidienes koriem un ansambļiem (to vidū 30-galvainais Garezera vasaras vidusskolas meiteņu koris G. Kalmītes vadībā). Lai gan koncertdiena (16. VIII) taisījās aizlīt un mēģinājums risēja visai neapskaužami, dziesmu prieks atkal uzvarēja, un pret vakaru debesis bija spiestas piekāpties. Izņemot himnas, A. Kalnāja harm. korāli un J. Vītola Gaismas pili, pārējie 16 darbi programmā bija tautasdziesmas (A. Feils, J. Norvilis, E. Melngailis, A. Ābele, J. un Alfr. Kalniņi, V. Bērzkalns, J. Graubiņš, I. Sakss, A. Kalnājs un V. Baštiks). Pirmatskaņojumu pieredzēja A. Kalnāja Aiz ezera augsti kalni (sk. LM 2. num.) un J. Norviļa Dziedāt māku, dancot māku (1968. g. konkursa dziesma), no kurām pirmo diriģēja J. Barušs, otru — R. Zuika. Četras dziesmas atskaņoja sieviešu un tikpat daudz — vīru koris. Visai prāvs bija arī diriģentu skaits, kurā līdzās vecākai paaudzei (A. Kalnājs, V. Meļķis, T. Ozoliņš, V. Aparjods, J. Barušs, A. Sinepe, J. Ūdris un R. Zuika) varējām iepazīties arī ar vitālām „jauno" rezervēm: ārzemēs skoloto V. Melliņu, O. Kļaviņu, E. Brusubārdi un G. Kalmīti. Plašā izvēle nebija bez lietiska nolūka, tā redzami parādīja, ka arī koru dzīvē šis tas jau būtu "jāpārvērtē", un jācer, ka Garezerā aizsāktais aicinājums nākt talkā jaunajiem nepaliks bez turpinājuma nākotnē (arī lielos dziesmu svētkus rīkojot). Visas dziesmas izrādījās rūpīgi iestudētas, un, kaut to īsums (līdz ar neizbēgamiem aplausiem un pauzēm, mainoties diriģentiem) kā parasti radīja aistētiskas fragmentizēšanās pieskaņu, visumā koncerts atstāja tomēr daudz paliekošu atmiņu. Tāpat kopnoskaņu veicināja izdevīgais laukuma ielogs, atgādinot laikus, kad līdzīgos sarīkojumos pulcējāmies dzimtenē. Bet to visu (un it īpaši atsevišķus atskaņojumus un diriģentu veiksmi) jo plaši un patiesi jau aprakstījuši kollēgas A. Purvs un I. Sakss (Laiks, 1969-68; Latvija Amerikā, 1969-60), tā ka atkārtoties vairs nebūtu svarīgi. Klausītāju, spriežot pēc avīžnieku statistiskās pieredzes, bija ap 2400, tāpat netrūka tālāku ciemiņu. Tas rāda, ka par Garezera dziesmu dienām jau ir plašāka interese, un pašreiz jau pārcilātas domas par trešo šāda veida sarīkojumu (kas notiks 1971. g. vasarā). — Gadskārtējās Austrālijas latviešu kultūras dienas (nu jau 19-tās) risinājās tālā kontinenta rietumu piekrastes centrā Pērtā no 26. XII līdz 2. I. Pēc kāda anonima ziņotāja un Ed. Šmugaja aprakstiem , (Latvija, 1970-4; Latvija Amerikā, 1970-5, 6) daudzo sarīkojumu vidū spēcīgākais magnēts bijis tautas deju uzvedums (ap 700 skatītāju), turpretim koru koncerts šoreiz palicis otrā vietā. Pēdējais notika 29. XII, piedaloties ap 140 dziedātājiem diriģentu A. Spranča un V. Bendrupa vadībā, un tā programmā bijušas galvenokārt „jau daudz dzirdētās" dziesmas, ieskaitot kantāti Tēvijai. (Piezīmējams, ka tālo ceļu dēļ no dienvidaustrumu latviešu centriem uz Pērtu varēja aizbraukt tikai pāra simti.) Otrs tīri mūzikāls sarīkojums bija solistu koncerts 26. XII. Tajā piedalījās dziedoņi M. un Dz. Veides un jaunais čellinieks J. Lauris, kurus pavadīja austrāliete A. Kararde (Carrard). Programmā: J. Ķepītis, J. Vītols, J. un A. Kalniņi, T. Ķēniņš, O. Grāvītis, E. Freimanis un H. Pavasars. Kā redzam, koķetēšana ar "padomju autoriem" nav gluži sveša arī Austrālijā . . . bet, ko par to domāja klausītāji, mums nav zināms. 

— Tradicionālā (jau 20.) Amerikas latviešu baptistu dziesmu diena šoreiz notika Grandrapidos (Mičigenā) 27. IV. Tajā sabrauca ap 100 dziedātāju no astoņiem koriem, kurus vadīja komponisti V. Baštiks un A. Purvs, un apmēram trīsreiz tik bija klausītāju. Kā agrāk, līdzās latviešu garīgām dziesmām atskanēja arī dažas citu tautu kompozicijas 
(Gluks, Guno, Pergolezi un Mocarts). (Vairāk par šo sarīkojumu lasāms R. Zuikas atsauksmē Laika 1969. g. 37. n-rā.)  

Kārtējā koncertdzīve trimdā, ja tā drīkst saukt četrus piecus sarīkojumus sezonā lielākos centros, turpinājusi ritēt ierastajā pieticības pašplūsmā. Mums gan netrūkst nedz komponistu, nedz labu dziedoņu un spēlmaņu, taču viņus izmanto maz un gandrīz tikai tad, ja viņi nesagādā materiālas neērtības ... Cik tālu vairs tie laiki, kad mākslinieki labprāt maksās publikai, lai tikai būtu, kam uzdziedāt vai uzspēlēt! Par spīti tam daļa tomēr vēl mēģina turēties pret straumi, un atsevišķi labi vai vismaz interesanti koncerti vienā otrā vietā notika arī pagājušā gadā. Viens no tādiem bija 15. III Ņujorkā (Karnegi mazajā zālē) dzirdētais Arnolda Šturma skaņdarbu vakars. Bez paša autora un basbaritona J. Kļaviņa tajā piedalījās vēl pieci mūziķi (L. Gania, I. Neidich, S. Pimenides, I. Sass, S. Schwart 
Austrālijas latviešu 19. kultūrdienu kopkoris koncerta nobeigumā Pērtā. Kora priekšā diriģenti Viktors Bendrups, Ansis Sprands, soliste Magda Veide, pie klavierēm pianiste Vilma Rogazenberger). Viengabalaināki šķita dziesmu cikli ar A. Kraujietes un Jitsa tekstiem, tāpat interesants bija laikmetiskāk veidotais trio klavierēm, vijolei un klarnetei (1968.). Jau agrāk spēlētā vijoļsonāta toties pilnīgāk nepārliecināja — varbūt formu nesamēra dēļ. Bez tam pats autors atskaņoja 2. flautas svītu, bet otrs kameransamblis (klarn., fag., klav.) — 1966. gadā dzimušo Modālo svītu (kurā bija paslēpies kāds G. Pones apkarotais „folkloras bacilis"). Kā trio, tā otrā dziesmu grupa atskanēja pirmoreiz. Otrs — avangardistam Gundarim Ponem veltīts koncerts notika turpat 9- XI. īpaši komplektēts trio (L. Cummiskey, P. Alexander, H. Jensen) atskaņoja 1967. g. Itālijā vijolei, klarnetei un klavierēm komponēto San Michelle della Lagūna, kam sekoja lasītājiem jau pazīstamais . . . ossia — šoreiz piemin. Jensena interpretējumā. Šo koncertu Laika 92. numurā lietiski recenzējis A. Šturms, sakarā ar pirmo darbu pieskaroties arī mūsdienās vārīgajam „programmas" jautājumam („lai gan — tomēr" . . .). Recenzenta vārdiem, pirmais darbs „ieved klausītāju kādā nereālā pasaulē, kurā zūd normālā laika izjūta", un tas "bāzēts ne tikvien uz matēmatiskiem un seriāliem principiem, bet arī domāts klausītāju psīches iespaidošanai". 

Turpat tālāk citēti paša autora komentāri par otru kompoziciju, kura „izmanto visus iedomājamos skaņu produkcijas veidus uz klavierēm un tos kombinē ar divkanāļu skaņu lentu". Ja tā, tad Ņujorkā prezentētais . .. ossia būs skanējis vēl interesantāk nekā Hannoverā (1968.), tā ka atliek tikai lepoties, ka arī latviešu cilmes komponisti beidzot spēj sekot dūšīgi laika garam līdzi. Citādas pārdomas tiem, kas pazīst, radījusi mūzika, kādā paša divcēlienu libretu kokļu baletā (?) Koklētājs un velns ietērpis Bruno Skulte. Tā pirminscenējums notika otro kokļu svētku laikā (5.X) Toronto, bet, kā pastāsta I. Sakss un A. Purvs (Latvija Amerikā, 1969-72; Laiks, 1969-83), tad agrāk sludinātā baleta vārds programmās bija pazudis. Asmēlis Stravinskis par kādu kompoziciju izteicies, ka vislabāk viņam patikusi tās skaistā partitūra (score). Koklētāja un velna inscenējumā efektīgākās savukārt bijušas E. Dajevska dekorācijas. Taču daudz pūļu inscenējumā ieguldīja arī mūzikālais vadītājs A. Jansons ar saviem spēlmaņiem un dziedātājām, kā arī Diždanča apgādātie dejotāji, un šīs pūles nevar nerespektēt. Par pašu mūziku, atzīmējis un mazliet komentējis atsevišķus folkloras citātus un „galantā laikmeta" dejas, I. Sakss tālāk raksta: " ... nav iespējams liecināt, ka šī mūzika būtu interesanta, svaiga, izdomas bagāta, kaut vai arī ar problēmām. Viss bija gandrīz otrādi. Bet... (tajā) atradām ļoti labu instrumentāciju, intelliģentu orķestra pazīšanu, arī kokļu īstās iespējas, to ierobežotību. Ir iespējams, ka tieši pēdējais apstāklis varbūt piebremzēja autora mūzikālās izdomas dzirksti". Citām niansēm, bet apmēram to pašu pastāstījis arī A. Purvs, un jādomā, ka abu recenzentu mērauklas nebūs bijušas gluži rigorozas. (Šīs chronikas rakstītājam ar Br. Skultes jaundarbu dabā, diemžēl, neizdevās iepazīties.) — 

Tālāk jāpiemin vēl 6. XII Londonā (Leighton House telpās) notikušais Alberta Jēruma skaņdarbu vakars, kurā piedalījās dziedone G. Trēziņa un Ks. Bidiņa, bez tam flautiste M. Lielause, vijolnieks Dž. Mekdugals un pianiste M. Solimini. Šā koncerta programmā bijusi A.J. sonāta flautai un otrā sonāta vijolei, kā arī vairākas solo dziesmas — to vidū trīs jaundarbi ar A. Johansona tekstiem un 1941. g. komponētās Vieglās rokas (Akurātera vārdi). Vairāk vienam autoram veltītu sarīkojumu pagājušā gadā laikam nebija. Toties 
šur tur notikuši daži atsevišķi svarīgāki atskaņojumi. Tādu vidū šeit jāatzīmē Toronto Sv. Andreja draudzes kora gadskārtējā koncertā 12. IV pirmoreiz atskaņotā Arvīda Purva kantāte Brīnumu Dievs ar U. cedriņa un dainu tekstiem. Jaunajā versijā Purva kantāte iekārtota korim, ērģelēm un orķestrim, un par to Laika 31. numurā jo atzinīgu spriedumu devis T. Ķēniņš. Anglijā jaunu atskaņojumu (turklāt dievnamā) A. Jēruma vadītā Londonas kora koncertā 3. V savukārt pieredzēja Longīna Apkalna Latviešu Dievs un Helmera Pavasara Sub pondere. Par H. P. darbu mati nekad nav skaldīti, turpretim L.A. kantātes literārā puse dažu mācīto vidū pēc Hannoveras dziesmu svētkiem izraisīja itin dedzīgas pārrunas. Londonā tomēr „nenotika itin nekas", jebšu arī neviens no mācītiem šajā koncertā neesot bijis redzams. Vairākus jaunus atskaņojumus 1969. gadā (Kanadā) tāpat pieredzēja daži lielākie T. Ķēniņa skaņdarbi, par ko lasāms jau šā rakstu krājuma pirmajā daļā. Bez tam šur tur droši vien notika vēl šis tas, kas steidzīgākam avīžu pārlapotājam varēja paslīdēt garām. — No tālākām turnejām atzīmējama Čikāgā dzīv. pianista Valža Treimaņa viesošanās Austrālijā pag. gada jūlijā, ko kārtoja LAA kultūras daļa. leskaitot Kraistčerču Jaunzēlandē, V.T. koncertēja astoņos latviešu centros, un viņa koncertos ("klaviervizmojumos miniatūrā") atskanēja vienīgi latviešu skaņdarbi. Oktobrī un novembrī Zviedrijā un Rietumvācijā savukārt viesojās mineapoliete, koncertdziedone Irma Kurme. Arī viņas programmas bija tīri latviskas, turklāt veltītas tikai Amerikas latviešu komponistu dziesmām (J. Poruks, A. Šturms, A. Okolo-Kulaks, T. Ķēniņš, V. Dārziņš). Bez tam jau pavasarī Eiropā viesojās dziedone A. Vaivode, kuras plašo iepriekšējo turneju (1968) jau atzīmējām agrāk. Izmantojot Kalamazū kolledžas piešķirto atvaļinājumu (t.s. sabbatical), visu oktobri un novembri Eiropā pavadīja vijolnieks prof. V. Rvševies. Apceļojis deviņas valstis un iepazinies ar to mūzikas dzīvi (īpaši ar kamerorķestru un ansambļa darbību), V.R. deva pa koncertam Hannoverā un Minsterē, no kuriem pirmo rīkoja H. mūzikas augstskola. Līdzīgā ceļojumā kopā ar piecu kolledžu studentu grupu jau 1969. g. sākumā Eiropā bija arī pašreiz. G. Ādolfa kolledžas (St. Peter, Minn.) profesors A. Priednieks-Kavara. Bez tam daļu no vasaras atvaļinājuma Eiropā pavadīja komponists prof. T. Ķēniņš (cita vidū nokārtojot dažu savu kompoziciju izdošanu), bet jau rudeni — sakarā ar paša dibinātā vīru kora 25 gadiem — pie vecajiem draugiem Anglijā pasērst bija ieradies diriģents R. Zuika. 

Kārtējo KF balvu (kāda 1968. g. mūziķiem bija aizgājusi secen) pagājušā gadā piešķīra prof. T. Ķēniņam. Balvas lielums — 400 dol., un laureāts to saņēma par 1968. g. 3. III Kanadā pirmoreiz atskaņoto II simfoniju (Sinfonia Concertanle). Tai pašā reizē KF valde piešķīra 500 dol. Br. Skultes Koklētāja un velna inscenēšanai, 200 dol. žurnālam Mazputniņš (nošu iespiešanai bērniem) un 300 dol. — kokļu mācības grāmatas izdošanai. Koklētājam un velnam — šoreiz nošu pavairošanai — 150 dol. tika arī no K. Goppera fonda līdzekļiem, turpretim parasto 500 dol. balvu neviens mūziķis nebija nopelnījis. Bez tam 1969. g. pirmoreiz tika piešķirta prof. P. Sakša piemiņas stipendija (jauns fonds). Arī tās lielums — 500 dol., un to saņēma pianists U. Grants. (Viņa koncerts Karnegi mazajā zālē notika 26. I, un to Laika 9. num. recenzējis A. Šturms.) Vēl vēlīgāks pag. gads bija pianistam A. Ozoliņam, kurš pēc panākumiem konkursos (1968) bija viens no sešiem, kas varēja dalīties īpašā 14,000 dol. piešķīrumā, kādu Kanādas jaunajiem mūziķiem sagādāja National Concert Bureau. Pēc ziņām avīzēs, A.O. saņēmis 3200 dol., izmantojot tos papildstudijām Eiropā. Viņa pēdējā laika panākumu vidū tāpat jāatzīmē veiksmīgais koncerts 25. VI Vigmora aulā Londonā, par ko jo atzinīgas atsauksmes bij iespiestas arī laikrakstos The Times un Daily Telegraph (pēdējās — kopā ar A. Jēruma vērtējumu — lasāmas Latvijas 48. numurā). 

Rakstot tik daudz par „dālderiem" vēl jāpiemin pēdējo Klīvlandes dziesmu svētku ailikuma sadale. Kā parasti, tā ieilga, netrūkstot arī pa balsij, kas šo to vēlējās citādi, taču beigās atlikumu sadalīja tomēr gandrīz tā, kā jau bija "norunāts". Proti: no 16,000 dol., kas palika pāri pēc pēdējo lēšu iegrāmatošanas, 25% saņēma KF (15% visp. darb., 10% tautas deju kopu darbības veicināšanai), 5% dabūja ALA (dziesmu svētku izdevumu atmaksai), 25% — Klīvlandes latviešu organizācijas, 35% korapvienība, kamēr atlikušos 10% pieskaitīja dziesmu svētku rīcības kapitālam (ko, ja nemaldāmies, pārzina ALA). 

Tālāk jāatzīmē vēl daži notikumi dzimtenē (plašāku pārskatu par to ceram sniegt kādreiz vēlāk). Kā jau zināms, 1970. gads viņpus aizkara ieies vēsturē kā „humānista" Ļeņina gads: „Ļeņins to, Ļeņins šo", „Ļeņins tā, Ļeņins šā" etc., etc., etc. Šādā zīmē šovasar aizritēs arī sestie "republikāniskie" dziesmu svētki Rīgā, par kuriem — pēc tam, kad būs izšķirts, ko drīkst rakstīt — šo to dabūsim zināt arī mēs. Bet mūs jau tagad interesē, kāpēc igauņi vēsturiskā 1869. gada 100 gadu atcerei veltītos dziesmu svētkus (1969) varēja saukt par 17-tiem, tātad paturēt veco numerāciju, kamēr latviešu svētki jau sen pārnumurēti. Vai latvieši būtu "laikmetiskāki" un šādā veidā mēģina panākt to, kas citādi mūzikā (salīdzinot ar igauņiem) viņiem padodas gausāk? 
Kad runa par Ļeņinu, nevar gluži iztikt arī bez J. Ivanova vārda. Pēdējais būs laikam pirmais latviešu komponists, kas jau uzrakstījis ne vien "devīto", bet ticis vēl tālāk — pašreiz jau līdz pat ,,velna ducim". Pēdējās viņa simfonijas turklāt rotā labskanīgi latīniski apzīmējumi, kas — pēc un pat pirms R. Štrausa Sinfonia domestica (1903) — gan nav nekas jauns. Mūsu mūzikas vēsturē 1969. g. komponētā XIII simfonija turpretim var kļūt par ūniku tai piekabinātā humāna apzīmējuma dēļ, un lasītājs jau droši vien būs arī uzminējis, kam tā veltīta. Protams, J. I. nav vienīgais, kas pašreiz Latvijā dod vairāk meslu, nekā varbūt no viņa gaida, bet tas ir temats, ko tik skopās rindās neiztirzāt. — 

No gaišākiem notikumiem jāatzīmē jaunais (nu jau 5.) Alfrēda Kalniņa Baņutas inscenējums (dir. R. Glāzups), kā arī šā kapitāldarba klavierizvilkumā izdošana (tas "parakstīts iespiešanai" 1968. gada 14. XI, bet tirgū nonāca pag. gada sākumā). Rīgas avīzēs rakstīts, ka Ļeņingradā iespiešanai savukārt nodotas A. Skultes 4. un J. Ivanova 12. simfonija, kā arī L. Garūtas klavierkoncerts un pāra citi lielāki skaņdarbi, bet kad tie būs tirgū — nav zināms. Ar prieku lasījām arī par dažu latviešu mākslinieku viesošanos ārzemēs, kaut tās viņpus aizkara dažādi klasificētas. Tā 1969. g. pirmajā pusē kā viesdiriģents Anglijā, bet rudenī Austrālijā ieradās pašreizējais Ļeņingradas filharmonijas otrais diriģents Arvīds Jansons, kura vārds internacionālā presē nav gluži svešs jau kopš 1954. g. debijas Prāgas „pavasara koncertos". Nevienu latviešu skaņdarbu viņš ārzemēs pagaidām tomēr vēl nav varējis vai nav drīkstējis parādīt. Pavasarī Bulgārijā savukārt viesojās un izcilus vērtējumus Sofijas presē saņēma Latvijas radio un televīzijas orķestris L. Vīgnera vadībā, un tā četros koncertos atskanējusi arī latviešu mūzika. Tāpat atzīmējami panākumi, kādus Paganini konkursā Dženovā pag. rudenī guva rīdzinieks Gidons Krēmers. Viņš vijoļspēli mācījies vispirms E. Dārziņa mūzikas vidusskolā, bet pēc tam — pie D. Oistracha Maskavā. Par jaunā talanta tautību un vecumu mums tuvāku ziņu toties nebija. 

Visbeidzot jāatzīmē vēl pāra notikumi, kas nenotika un — no trimdas dzīves. Pirmais tāds ir jau vairāk nekā 10 g. vecā latviešu solo dziesmu krājuma lieta. Pēdējo sāka kārtot ALA kultūras biroja attiecīgā sekcija drīz pēc Ņujorkas dziesmu svētkiem, kas atstāja arī sākumam nepieciešamos līdzekļus. Taču paša krājuma vēl nav, un gandrīz jādomā, ka tas vairs neiznāks. 

27.1 “Latvju Mūzika” nr. 3 (01.05.1970.) | Andris Vītoliņš

Jēkabs Poruks Es dziesmu meklēju 
Jēkabu Poruku (1895—1963) pazina gan kā bijušo NO dramaturgu un vēlāko direktoru, gan kā mūzikas kritiķi un atmiņu grāmatas Ciemošanās autoru. Būdams kautrīgs, Poruks savus skaņdarbus nereklamēja. Nezinu, vai Latvijā publicēja kādus no tiem, izņemot 7. un 8. vispārējos dziesmu svētkos dziedātās un to koru krājumos iespiestās dziesmas Meža vasarā un Pavasara dziesma (sk. V. Bērzkalna Latviešu dziesmu svētku vēstures 404.—406. Ipp.). A. Kalnājs Čikāgā savā laikā iespieda nelielu burtnīcu ar dažām Poruka solo dziesmām. To vidū bija arī Es dziesmu meklēju, kura nu kļuvusi tituldziesma komponista piemiņas komitejas apgādātajam J. Poruka atstāto solo dziesmu pirmajam krājumam. Pēc ziņām titullapas otrā pusē glītā un solidā apdarē veidotais krājums iespiests 1000 eksemplāros 1968. gadā. (Faktiski tas nāca klajā gan tikai pērn, 1969. gada vasarā. Red.) 

Pirmais skaņdarbs Es dziesmu meklēju (V. Grēviņa teksts) komponēts 1923. gadā, kad Jēkabs Poruks beidza Jāzepa Vītola vadītās LK kompozicijas klasi. Mūsdienu skatījumā tas liekas līdzsvarots, klasiski skaidrs. Viss liekais atmests. Kā pārējās šā krājuma dziesmās, samērā ikdienišķā mūzikālā substance te gaumīgi izsvērta, formas lējums viengabalains. Neinteliģents skaņradis no līdzīga materiāla izveidotu pliekanu romanci, Jēkabs Poruks turpretim izkalis meistardarbu. 

I. sējums 
Porukam, acīm redzot, netrūka inženieriem (un skaņražiem!) nepieciešamās konstruktīvās iztēles, kaut jaunībā pasāktās mācības techniskā augstskolā sen bija atstātas. No īsā divu vienlaicīgu akordu funkciju it kā šaubās iegrimušā ievada pamazām izveidojas krāšņi zvīļojošs, orķestrāls skan raksts. Zīmīgi, ka Poruks reizē grib un negrib atmest romantiskā laikmeta harmoniskos paņēmienus. Caurspīdīgiem neatrisinātu kvartakordu salikumiem, ar ko Šenbergs nodarbojās jau šā gadsimta sākumā, seko, piemēram, uz divām kvintām veidota ērģeļpunkta romantiski zvīļojošu, daudzreiz atkārtotu kvartsekstakordu posmi. Straujajā vidusdaļā atjautīgi izmantots palielinātais trijskanis, kamēr rāmajā ievadā un noslēgumā pārsvarā diatonisms. Poruks, šķiet, izvairās no folkloras ietekmē radītās mūzikas burtiskiem atkārtojumiem — visas piecas šā krājuma dziesmas gribētos apzīmēt par caurkomponētām. Gandrīz vai visām raksturīgi nereti sastopamie solo balss rečitatīvi, kur pavadījums it kā pārdomās apstājies. Tituldziesmai šo tieksmi līdz ar stilistisko divdabību varbūt pat varētu uzskatīt par komponētā dzejoļa dziļākās jēgas atklāsmi, koncentrētu vārdā „ . .. meklēju". Patriotisms mūzikā nereti vien mēdz izpausties vulgārā patosā (piem., masu dziesmā Ai Maskava, mūsu pašu Zilinska bēdīgi slavenajā Karogā u.c). Jēkabs Poruks, turpretim, Skalbes saulaini klusinātā dzejoļa Dzimtenē un Latvijas dabas iedvesmots, radījis skaņdarbu, kur viss šķiet dziedam, zvīļojam, gavilējam. Dzied liegā solo balss, dzied radnieciskās, dainiski vienkāršās klavieru pretbalsis. Kaut formāli stingri veidotais skaņraksts ar vienu vienīgu izņēmumu viscaur diatonisks, tas neatvairāmi svaigs, krāsaini dzirkstošs. Laimes pārņemto jaunrades brīdi, liekas, vislabāk raksturo aizgrābjošais posms pēc mūzikas ievada atkārtojuma (Tur zālē klusi tiktos galvu likt...). Klavieres atkārtoti klusē pēc raitā sešpadsmitdaļu skrējiena, no kura noslēguma dabiski izaug solo balss recitējošais dziedājums. Žēl, ka Poruks nav izvairījies no nodrāztajām, virtuozajām lauzto akordu 32-daļu nošu virknēm (vārdā „zvīļo"). It kā mākslīgi pielipinātas, tās — tālāk atkal spēcīgi dziedošajai starpspēlei iepretim — rada nemotivētu formas lūzumu. Kaut nu pavadītāji neizmantotu šo neizdevušos posmu, lai parādītu pirkstu veiklību! Rezultāts izklausītos pēc ložmetēja šāviena... Vispār Poruka dziesmu pavadījumi, kuri bieži izteic vārdiem nepieejamās noskaņas, solistam vairāk vai mazāk norisi tikai komentējot, prasa pianistu ar izsmalcinātu piesitienu, dzīvu, poētisku iztēli, izcilu gaumi. Krājuma plašākā dziesma — Klosteri (arī V. Grēviņa vārdi). Grāmatā Ciemošanās Jēkabs Poruks vairākkārt izcēlis, ka mūzika nav vārdiem aprakstāma. Daļēji taisnība, taču dažu mūzikas norišu izskaidrojums nereti palīdz padziļināt emocionālās uztveres spējas. Lai tāpēc atļauts mēģinājums ar simboliem attēlot šīs dziesmas mūzikālās formas veidojumu. Katrs jauns burts tajā apzīmē posmu ar jaunu mūzikālo domu, bet zem tiem redzamie cipari savukārt norāda, kurā taktī attiecīgais posms sākas. 
Redzamais formas veidols, manuprāt, ir spoguļveidīgi simmetrisks ar kulmināciju E posmā, kur klosterī ieslēgusies mūķene, cik var saprast, izkliedz savas ilgas pēc aizliegtas mīlestības: "Degu, degu tūkstoš liesmās!" Seko dzejnieka komentārs: "Atbalšu nav svētās dziesmās, kora altārs tukšs un mēms". 2. centra posma kulminācijā (E ) mūķene rezignēti nopūšas: "Ak, es laukā labi justos!" Taču viss paliek, kā bijis: Nodziest sveces lukturkrustos, Torņa zvanā nosmej velns. Nakts kā izlieta no alvas, Visur noliekušās galvas, Sarkans zīds kā ogle melns. (B, Ai) Gribētos šo balādi uztvert kā komponista paša mākslinieciskās situācijas raksturotāju. Porukam nebija sveši ne franču impresionistu, ne Skrabina un 20. sākuma gadu krievu futūristu, ne arī t.s. Vīnes jaunās skolas (Šēnbergs, Bergs, Vēberns) centieni lauzt 18. un 1.9. gadsimtā izveidotās izteiksmes līdzekļu izmantošanas likumības, kas mūsu gadsimtā daudziem likās kā cietumnieku važas. Šķiet, arī Poruks "laukā labi justos". To rāda kaut vai B posma pavadījumā līdztekus vestie, neatrisinātie septim- un nonakordi. Tie it kā raksturo klostera zvanu skaņu pārņemto šķīsto gaisotni, kurā tomēr "lūgšanas zūd nesaprastas, Krusta nesējs likts zem nastastas". Tālāk sekojošā, dārdošā "velna monologā" savukārt manāmi poliharmoniski iedīgļi. Poruks tomēr tikpat kā neatstāja tradicionālās mūzikas klostera mūrus. lemeslus varam tikai minēt. Paškritika, mazvērtības sajūta? — Dabas dotie talanti, piemēram, Alfrēds Kalniņš vai Jānis Mediņš, vieglu roku rakstīja tikpat kā nepārtraukti. To mūzikas plūdos, kur netrūka arī sēnalu, laimīgos brīžos radās pa krāšņai pērlei. Pretēji tam Poruka skaņdarbu skaits niecīgs. Latvju Enciklopēdijā pieminētas ap 30 solo un 40 kora dziesmas, tautasdziesmu apdares balsij un klavierēm, kā arī daži darbi klavierēm vien. Man pazīstamajās Poruka kompozicijās sēnalu neatrast, bet arī ne Kalniņa vai Mediņa laimīgo brīžu galotņu. — Spilgtāku muzikālu dāvanu un īpatnību trūkums? Bailes vai izvaire "sanākt ragos" ar Latvijas neatkarības laika it konservātīvajiem vadītājiem mūziķiem vai vēl konservātīvāko mūzikas mīļotāju saimi? Dziesmas Klosterī it ambivalentais skaņraksts liecina par kādu Jēkaba Poruka daiļrades krīzi, ko nespēj apslēpt viengabalainā, meistariskā melodiskā līnija. Klavieru ievadu (līdz ar 5. takti) gribētos apzīmēt par "kārdināšanas vadmotīvu". No tā vairāk vai mazāk atvasināts turpat vai viss skaņdarbs, izņemot jau pieminēto B daļu. Šim motīvam radnieciskas vārsmas krietni agrāk izmantojuši jau Lists un Vāgners, bet daudz pārliecinošākās sakarībās. Izteikti romantiskais motīvs stilistiski saduras gan ar vietām diatonisko solista meldiju, gan ar jau aprādītajiem „modernismiem". Titullapā atzīmēts, ka krājuma piecas dziesmas aptver laika posmu no 1923. līdz 1948. gadam. Žēl, ka sacerēšanas gads (1923) atzīmēts tikai divām dziesmām: jau minētajai Es dziesmu meklēju un Mēness laivai. Manuprāt, tās arī krājumā labākās. Mēness laivu (Raiņa vārdi) gribētos apzīmēt par man pazīstamās latviešu solo dziesmu literātūras stilistiski visizsmalcinātāko darbu. Izteiksmes līdzekļu apjoms te ierobežots līdz visnepieciešamākam. Kvintu-kvartu harmonijas ietekmē veidota īsa klavieru figūra ar raksturīgu krāsainu sekundu, kam seko atmuguriski lauztu akordu virkne. Vienkārši stāstoša, kaut ritmiski varbūt mazliet vienmuļa meldija ar zīmīgiem atkārtotu kvartu locījumiem. Tīrs diatonisms — nevienas skaņkārtai svešas paaugstinājuma vai pazeminājuma zīmes (32. Ipp. redzamais ais ir vienīgi trillera dēļ), — taču arī neviena konvencionāla trijskaņa 
vai banālas akordu secības. Dziesma vienreizēji spilgta, daudzkrāsaina, ideālā saskaņā ar tekstu (... Ej zvaigžņu ūdeni no laivas smel, tad mani rokās ņem un laivā cel!). Attiecīgā stila ietvarā sasniegts maksimālais. Diemžēl, tālāka ceļa vairs nav, ko apliecina krājuma pēdējā dziesma Nomaldījies stars (J. Miesnieka vārdi). Šķiet, šā citādi krāšņi skanīgā un viengabalainā darba klupšanas akmens bijis solo balss bieži it vienmuļais ritmiskais veidojums. 39. lappuses pēdējā sistēmā, pēc brīnišķas klavieru starpspēles seko it ordināra teksta skaldīšana. Vai tiešām Poruks savu svarīgāko muzikālo vēstījumu pasacījis jaunībā un viņa vēlākie darbi palikuši vairāk vai mazāk izmisīgi mēģinājumi izlauzties no ierobežotā dabiskā talanta, paša skepses un vides uzliktajiem žņaugiem? Kā Poruks būtu attīstījies, ja dzīvotu, piemēram, Vīnē? (Jau pieminētajā 1923. gadā, pēc piecu gadu pārtraukuma, Arnolds Šēnbergs komponēja pirmos skaņdarbus atelpas posmā izveidotajā 12 toņu sistēmā). Jautājums uzmācas, iepazīstoties ar Poruka pēdējo skaņdarbu, 1959. gada decembrī radīto plašo jaukta kora dziesmu Rudens andante, kur Poruka stilistiskā divdabība izpaužas mākslinieciski aizgrābjošā veidā. 1955. gada sacerētā Par katru stundu (arī jauktam korim) savukārt nereti tuvojas atonālitātes robežām. Abi šie skaņdarbi atrodami Dziesmu Vairoga kordziesmu krājumā Dainu zemei. Ceru to līdz ar citiem man piesūtītiem nošu krājumiem aplūkot kāda no LM nākamiem numuriem. Apsveicami Rūtas Spīras (Ruth Speirs) teksta atdzejojumi angļu un vācu valodā. Lietpratēji lai izsakās par to kvalitāti. Kaut nu mūsu atskaņotāji, lai arī turpat ar 50 gadu nosebošanos, ierādītu Jēkaba Poruka darbiem sen pelnīto vietu koncertu programmās! 
Andris Vītoliņš 

27.1 “Latvju Mūzika” nr. 3 (01.05.1970.) | Arvīds Purvs
Latviešu kori Kanadā 
ARVĪDS PURVS 

Par spīti Kanādas milzīgajam teritoriālajam plašumam latviešu izkliede tajā ir relātīvi mazāka nekā citās patvēruma zemēs. Šāda situācija katrā ziņā veicinājusi latviešu koru organizēšanu un pastāvēšanu. Tā Toronto divu miljonu iedzīvotāju vidū mīt ap 10.000 latviešu, kas ir vairāk nekā puse no visiem Kanādas latviešiem. Gluži dabiski, ka šajā lielākajā latviešu sabiedriskās rosmes centrā jeb, kā dažreiz saka, galvaspilsētā darbojas arī visvairāk koru: skaitā septiņi, kam klāt nāk vēl vīru ansamblis. Otrs lielākais centrs ir tikai 40 jūdzes attālā Hamiltonā ar četrām dziesmu vienībām. Latviešu vispārējā un reizē koru koncentrēšanās Ontario provinces dienvidu pilsētās Toronto, Hamiltonā, Sv. Katrīnā, Niagarā, Kičenerā, Voterlū un Londonā tad arī nostādījusi Toronto kā dabiskāko un praktiski piemērotāko visu Kanādas latviešu dziesmu svētku rīkošanas vietu. Ontario ziemeļu daļā ir pa korim Otavā un Sadberijā. Bez tiem Kanādas austrumu daļā vēl darbojas koris Kvebekas provinces centrā Montreālā. No šīs vietas mums jāšķērso Kanāda un jābrauc cauri Manitobas un Saskačevanas provincēm, kurās latviešu ir tik maz, ka tur kori nepastāv. Apsīkusi arī Albertas provinces galvaspilsētā Edmontonā dzīvojošo latviešu 
dziedāšanas aktivitāte, un jāturpina vien tālāk 3000 jūdžu garais ceļojums, līdz sasniedzam nākošo latviešu kori Pacifika krastā Vankūverā. Pirmie, kas Kanadā lika atskanēt latviešu valodā dziedātai dziesmai, bija ap gadsimta miju iebraukušie emigranti, ko tagad mēdzam apzīmēt par veclatviešiem. Par šiem pirmajiem ieceļotājiem līdz šim visvairāk ziņu sakopojis preses darbinieks Osvalds Akmentiņš. 

Atsaucoties uz šo rindu autora lūgumu, O. Akmentiņš raksta: 

Pirmie latviešu emigranti bez dziedāšanas neiztika. Dziedāja tautasdziesmas un ziņģes mājas viesībās, Jāņos, bet sarīkojumi kuplināti arī ar dziesmām, ko diriģentu vadībā dziedājuši kori. Dziesmu repertuārs bija ar revolūcionāru noskaņu, ko varam arī saprast, jo ieceļotāju aktīvā daļa bija 1905. g. revolūcijas dalībnieki. Kādi un cik lieli bijuši šie kori, kas pastāvēja toreizējās latviešu pionieru kolonijās, grūti tomēr spriest, jo rakstos maz kas saglabājies un laikrakstu korrespondentu ziņojumi ir visai skopi. Viens no pirmajiem ziņojumiem nāk no Vinipegas (Strādnieks, 1912. g. 17. sept.), kur kāds raksturo koru stāvokli šai 100 latviešu lielajā kolonijā.

 “Vienīgi dziedātāju koris sašķēlās, kas sastādījās no biedriem un nebiedriem, maz bija cerības, ka tas savā sastāvā būtu ilgi kopā turējies. Kora vadonis Šmita kungs, dažu biedru pabalstīts, atteicās mācīt revolūcionāras dziesmas, kamēr biedri arvien stingrāk uzstājās, ka kora vadītājam jāpadodas majoritātei. Koris dziedāšanu turpina Švarca vadībā…” 

Jānis šmits, kā zināms, bija Vinipegas latviešu sadraudzības biedrības dibinātājs un laikraksta Kanādietis redaktors, bet vēlāk, Latvijas laikā, Angļu institūta direktors Rīgā. Par Švarcu mums tuvāku ziņu nav. levērojot mazo latviešu skaitu, apbrīnojama ir viņu piedalīšanās korī un sabiedriskā dzīvē vispār, bet sociālie uzskati bija tik atšķirīgi, ka sadalīja arī kori divās vienībās. 

Kāda cita ziņa Kanādietī: „14. maijā no šejienes (t.i., Vinipegas) uz Mineapoli aizbrauca K. Strazdiņš, viens no Vinipegas darbīgākiem sociāldemokrātiem, kas bija arī Sadraudzības biedrības pūtēju orķestra dalībnieks". 1914. g. maijā vinipegieši dodas izbraukumā uz tuvējo latviešu koloniju Kakdubonetu svinēt 1. maija svētkus. Viņi šķērsojuši ezeru ar laivām un dziedājuši. Par to raksta: "Braucot atskanēja marseljēzas un kāda spēcīga marša skaņas, kuras tika nestas priekšā no pašiem biedriem. Svētku vietā bija ieradušies ap 50 viesu Tad tika nodziedātas vairākas dziesmas, kā Lauztās priedes, Internacionāle un // kā ērglis gaisā, — visas ar labām sekmēm". Vēl kāds izvilkums stāsta sekojošo: "28. jūnijā bija zajumi. Piedalījās viss Vinipegas sadraudzības biedrības sastāvs. Bija runas. 7 ragi imitēja Meža pasaciņu " 1916. g. 1. februārī Strādnieks ievietojis korrespondenci no Salu ezera (Isle Lake) Albertas provincē. "Pagājušos Ziemassvētkos pirmo reizi šajā kolonijā dabūjām noklausīties rūpīgi izstrādātu referātu, kora dziesmas, solo gabalus, deklamācijas un runas, kam sekoja saviesīga dzīve" Vēl šur tur vecos laikrakstos parādās fragmentāri pieminēta dziedāšana un kori, bet, trūkstot noteiktiem datiem, mēs joprojām paliekam visai lielā neziņā. Varbūt aina pavērtos plašāka, ja kāds tieši nodotos šīs vēstures pētīšanai un sameklētu vecos latviešus, kamēr pagātne vēl glabājas viņu atmiņā, jo, kad arī to vairs nevarēs izmantot, liksies, it kā nekas pirms mums še nebūtu bijis. Par spīti trūcīgām ziņām ir tomēr skaidrs, ka starp veclatviešu un tagadējiem koriem Kanadā tiešu pavedienu nav, un pirmie būs beiguši darboties, liekas, jau daudz gadus pirms tās jaunās rosmes, ko radīja no Vācijas, Zviedrijas un vēlāk arī no Anglijas nākušais Otra pasaules kara bēgļu ieceļotāju vilnis. Pirmais, kas tad nu atkal no jauna lika latviešu dziesmai atskanēt „svešu tautu novados" Kanadā, bija latviešu zeltraču koris 1948. gadā Ontario provinces ziemeļos. 

Virdžinijtaunā, Kirklendleikā, Rajanas un Norandas zelta raktuvēs ar darba līgumu saistītie latvju vīri minētā gada vasarā sāka spriest par 18. novembra atzīmēšanu. Nolēma dibināt vīru kori, jo sieviešu vispār tur nebija. Sanāca nepilni 20 vīri, kuru diriģēšanu uzņēmās „zeltracis" — komponists Imants Sakss. 

Atcerēdamies tos laikus, viņš stāsta: "Pirmā uzstāšanās notika 1948. g. 18. nov., Virdžinijtaunas kino teātrī. Dziedājām latviešu "dzelzs repertuāru", kā, piem., šurp, brāļi, Pie Baltijas jūras, Apsegloju biržu sesku u.c. Koncertu kuplināja dziedonis T. Brilts no Halifaksas un kanādiešu vijolniece Greja (Mrs. Grei), kas spēlēja Mediņa Āriju. Es pats diriģēju un spēlēju pavadījumus. Koncertā klausītāju bija ļoti daudz, sevišķi kanādiešu”.

Koris sniedza vēl otru koncertu 1949. gada janvārī, Kirklendleikā, bet drīz pēc tam diriģents, ko zelta iegūšana (vismaz tādā veidā) neinteresēja, aizbrauca, un līdz ar to kora darbība izbeidzās. I. Sakss pārcēlās uz dzīvi Hamiltonā, kur uzņēmās 1949. gada aprīlī dibinātā Hamiltonas latviešu biedrības kora diriģenta pienākumus. No tā secināms, ka Imants Sakss ir ne vien pirmā pēc kara dibinātā, bet arī vecākā Kanādas latviešu kora diriģents. Astoņus mēnešus vēlāk nodibinājās Dainas koris Toronto. Pēc tam cita citai sekoja pārējās dziesmu vienības, līdz 1955. gadam pa divi un trīs gadā, vēlāk mazāk un retāk. Labākas pārskatāmības dēļ atsevišķi kori tālāk būs apskatīti ne vien dibināšanas gadu sekā, bet arī pēc atrašanās vietām, iesākot ar Toronto, kur, kā jau minēts, koru visvairāk. 

TORONTO DAINA. 1949. gada 6. decembrī 53 dziedātāju sastāvā un komponistes diriģentes Ērikas Freimanes vadībā darba gaitas sāka jaukts koris Daina. Sākumā koris pastāvēja Kanādas latviešu kluba aizbildnībā, bet vēlāk kļuva neatkarīga vienība. Pirmo reizi dziedāja 1949. gada 23. decembrī laikraksta Brīvā Balss eglītes vakarā. Par raženāko darba posmu koris uzskata pirmos trīs gadus, kuros noturēti 275 mēģinājumi, iestudētas un pārstudētas 120 dziesmas, kas dziedātas 54 dažādos sarīkojumos. Daina kļuva pazīstama arī kanādiešu sabiedrībā, dziedāja Kanādas nacionālajā izstādē, Šēkspira festivālā, dažādos tautību festivālos, dievnamos un radiofonā. Kā diriģentei ē. Freimanei, tā korim pieder vieni no galveniem nopelniem pie pirmās dziesmu dienas un vispār dziesmu svētku rašanās. Vēl īpaši pieminama kora priekšnieka Arnolda Jankovska darbība (miris 1962. g. 27. nov.). Ar izcilajām administratora spējām viņš ne tikai kalpoja korim un tā vārda celšanai, bet bija arī viens no dziesmu svētku un Latviešu dziesmu svētku, biedrības Kanadā pamatu licējiem. Par īpašu notikumu izvērtās 10 gadu svētku koncerts, kurā Daina saņēma sabiedrības dāvātu karogu. Karogā iešūta pašas diriģentes izraudzītā kora devīze Dievam, dziesmai, dzimtenei, bet tā uzgalī iegravēti bijušo diriģentu, mūža biedru un ilgāk par 10 gadiem dziedājušo koristu vārdi. Kopš šīs jubilejas koris visus koncertus ievada ar ē. Freimanes komponētu kora moto, un dziedātāji nēsā krūšu zīmotni. Minētais svētku koncerts notika tomēr traģiskā zīmē. Diriģente jau cīnījās ar slimību, koncertu gatavojot, un pusgadu pēc viņas pašas rekviēma dziesmas Viss paiet pirmatskaņojuma (I. Vīksnas teksts) Daina 1960, gada 26. jūnijā zaudēja savu diriģenti uz mūžu. No šā datuma līdz 28. novembrim kori vadīja līdzšinējās diriģentes palīdze Austra Andersone un, sākot ar 1. decembri, komp. Jānis Cīrulis. Bet jau 1962. gada 11. februārī atskanēja jauna sēru vēsts un pēc Cīruļa nāves kora tālākā vadība tika uzticēta Jānim Pālēnam, kurš šo pienākumu veica līdz 1967. gada 6. jūnijam. Kopš 1967. g. 11. septembra kori vada ceturtā Ē. Freimanes takts zižļa pārņēmēja Alma Skudra-Kārkliņa, un pašreiz korī dzied 66 dziedātāji. 
Par spīti daudzajām maiņām kora muzikālajā vadībā Daina darbojusies nepārtraukti. Gadskārtēji koncerti nav rīkoti, bet, atkarībā no apstākļiem, koris savos 20 gados dziedājis 25 patstāvīgos koncertos gan Toronto, gan Montreālā, Londonā, Hamiltonā, Stratfordā, Bramptonā, Otavā, Kičenerā un Kalamazū (ASV). Tāpat tas piedalījies visos dziesmu svētkos un to atskaņās Kanadā un ASV (Čikāgas un Milvoku svētkos vīzu grūtību dēļ gan mazākā sastāvā), kopā ar citiem Toronto koriem valsts svētku koncertos, latviešu dienās Montreālā, kā arī vairākos citos dažādos sarīkojumos un piemiņas koncertos. Līdzās tiem Daina iedziedājuši divas skaņu plates (1953, 1957) un 1964. gadā pirmatskaņojumā sniedza J. Norviļa teiksmu Nedēļa senatnē. Par kora priekšniekiem darbojušies: Edgars Kraujiņš (1950—52), Pēteris Broks (1952—53), Arnolds Jankovskis (1953—59 un 1960—62), Alberts Butāns (1959—60), Voldemārs Veitmanis (1963—66), Alfrēds Purvs (1966—70) un pašreiz — Aija Kārkliņa. 1962. gadā koris nodibināja Ērikas Freimanes piemiņas fondu, kas piešķir stipendijas vai balvas ($ 100 apmērā) jauniem diriģentiem un 1968. gadā apgādāja Ērikas Freimanes Dziesmas koriem. 

TORONTO LATVIEŠU BAPTISTU DRAUDZES KORIS. Pēc kara ieceļojušos latviešu baptistus Toronto pulcēja veclatvietis Aleksandrs Treimanis. 1950. gada rudenī viņš noorganizēja un, kā mācēdams, arī vadīja apmēram 15 dziedātāju kori, kurā šogad ir 29 dziedātāji un kurš nu jau var atskatīties uz 20 darbības gadiem. Te atzīmējams, ka minētais skaits nāk no draudzes, kurā tikai ap 100 locekļu. Kora darbības mērķis bijis dziedāt garīgas dziesmas, lai ar tām kalpotu Dieva vārda sludināšanai un mūzikāli bagātinātu dievkalpojumus. Turpinot Latvijas tradicijas, koris dzied, cik iespējams, katrā dievkalpojumā, izņemot vasaras mēnešus. Tā, piemēram, 1969. gadā tas piedalījies 37 dievkalpojumos, dziedot 72 dažādas dziesmas. Koris sastāv Amerikas latviešu baptistu koru apvienībā un katru gadu piedalās tās rīkoto garīgo dziesmu dienu koncertos, kādi lielākos Amerikas latviešu centros notikuši līdz šim jau 18 reizes. Bez tam tas viesojies citās baptistu draudzēs atsevišķi, kā arī piedalījies vairākos kopīgos kanādiešu un dažādu etnisku grupu dievkalpojumos. Tā kā minētā aktivitāte draudzē un garīgā mūzikā vispār neatlicina laika laicīgu programmu sagatavošanai, tad koris dziesmu svētkos parasti nepiedalās, izņemot 1965. gadu, kad tas dziedāja 4. Kanādas dziesmu svētku garīgajā koncertā. Par tradiciju izveidojusies gadskārtēju Ziemassvētku koncertu rīkošana (kopš 1956. g.), kuros piedalās arī pazīstami solisti, kā dziedoņi P. Geistauts, M. Dežardēna, A. Holcmane, T. Jaunzeme, ērģelniece A. Grigale-Rundāne u.c. 1964. gadā koris iedziedāja Ziemassvētku dziesmu plati. 1952. gadā kora vadību pārņēma no Anglijas iebraukušais diriģents Žanis Gertners, bet kopš 1956. gada septembra kori vada Arvīds Purvs, Gertneram veicot diriģenta vietnieka un kora priekšnieka pienākumus. 
KALVIS. Sis vīru ansamblis dibināts 1951. gadā un darbojies nepārtraukti. Sākumā tas dziedāja dubultkvarteta sastāvā, bet tagad ansamblī ir 11 vīri. Mūzikālais vadītājs visus gadus bijis Juris Dzegūze, bet par priekšniekiem darbojušies Edgars Kraujiņš (1951—62), Auseklis Pērkons (1962—66) un tagad — Alfons Kalns. Nelielā sastāva, bet reizē teicamā snieguma dēļ Kalvis ticis aicināts koncertēt vai visos lielākos ASV un Kanādas latviešu centros. Tā ASV Kalvja koncerti notikuši 12 pilsētās (Filadelfijā trīs reizes), bet Kanadā bez Toronto vēl astoņās citās vietās. Dažādu iemeslu dēļ, no kuriem svarīgākais bijis sastāva maiņa, īpaši gadskārtēji koncerti ar pilnīgi jaunām programmām nav rīkoti, bet koncerti sniegti un programmas sastādītas, raugoties no vajadzības un gatavības viedokļiem. Liekas, muzikāli raženākie Kalvim bijuši pirmie 10 darbības gadi. Kalvja kontā ir 19 pirmatskaņojumi, no kuriem septiņi notika 2. un 3. Kanādas dziesmu svētku jaundarbu koncertos. Dažas no šīm dziesmām, kā, piemēram, H. Pavasara Jāņu laiva un J. Norviļa Vēstule nicenietei, jau kļuvušas plaši pazīstamas arī citu koru repertuārā. 

Savukārt ievērību pelna T. Ķēniņa Dzelmju snaudas kā arī E. Šēnfelda Runcis zābakos un Dievnamā pirmatskaņojumi. 

Bez tam ansamblis iedziedājis trīs 45 apgriezienu (1956) un trīs lēnās (33.3) skaņu plates (1957, 1958, 1969), tāpat tas piedalījies visos dziesmu svētkos Kanadā un pirmajos divos ASV, kā arī dziedājis atsevišķas dziesmas vairākos citos dažāda rakstura sarīkojumos. SV. ANDREJA EV. LUT. DRAUDZES KORIS. Draudzes mācītāja A. Čopa ierosmē un ar tagad jau ilggadīgā kora priekšnieka Jāņa Petzaļa atbalstu šo kori dibināja 1952. g. 5. oktobrī, un līdz 1964. gadam tas saucās Toronto I cv. lut. draudzes koris. Pēc tam — līdz ar oficiālo draudzes nosaukuma maiņu — koris ieguva tagadējo nosaukumu. Tā diriģēšanu uzņēmās no Parīzes atbraukušais komponists, tagadējais Toronto universitātes profesors Tālivaldis Ķēniņš. Jau no paša sākuma koris par savu mērķi izvēlējās ne tikai mūzikāli bagātināt dievkalpojumus, bet kopt garīgo mūziku plašākā mērogā, īpašu vērību piešķirot jaunrades veicināšanai un lielāku formu skaņdarbu atskaņošanai. Tā jau pirmajā koncertā tika atskaņoti izvilkumi no Mocarta Rekviēma. Šo plašāko mērķu dēļ korī arvien nav trūcis arī tādu dziedātāju, kas nav šīs draudzes locekļi. Kora ik pavasari rīkotie gadskārtējie koncerti pulcējuši no 600 līdz 1000 klausītāju. Par solistiem koncertos bijuši dziedoņi H. Lūse, L. Karlsone, A. Holcmane, R. Dzilna-Zaprauska, M. Dežardēna, T. Jaunzeme, B. Piekalnītis, P. Geistauts, J. Kļaviņš, J. Cīruls, A. Vītols, A. Cers, Ž. Zentiņš, bet ērģeļu pavadījumus lielāko tiesu spēlējusi Edīte Timermane. 
T. Ķēniņa vadībā koris pirmatskaņojumā sniedzis T. Ķēniņa kantāti Kurzemes kareivim un bībeles skatu Pravietis Daniels (1957), kā arī J. Norviļā kantāti Latviešu dziesma, H. Pavasara Sub Pondere (1958) un J. Mediņa Dievgalda liturģija (1958). Diriģenta slimības dēļ 1956. gadā koncertu diriģēja komp. Alfrēds Štrombergs. 1958. gada septembrī par kora turpmāko muzikālo vadītāju tika aicināts toreiz nesen no Anglijas iebraukušais Arvīds Purvs, kas šo uzdevumu ir turpinājis līdz šim brīdim. Tagadējā dirģienta vadībā pirmatskaņojumu pieredz A. Purva Psalmu kantāte (1961), T. Ķēniņa liriska svīta Dzejnieka dzīve un gars (1962), V. Baštika kantāte Kristus svētības vārdi (1962) un vairākas a cappella dziesmas. Tāpat pirmoreiz latviešu valodā atskaņoti divi Vēna Viljemsa darbi: kantāte Pateicības dziesma un Fantāzija par seno 104. psalma meldiju (ar pianisti Vēru Leinvēberi kā solisti). Kopš 1966. gada gandskārtējie koncerti vēl paplašināti, iesaistot tajos kanādiešu mūziķu simfonisko orķestri. Šādā sastāvā atskaņoti: A. Vivaldi Gloria, C. Franka orātorijas Svētīti ļaudis izvilkumi, H. Berīno orātorijas fragments Kristus 
tiesāšana (pirmatskaņojums jaunajā versijā — 1968), L. Kerubini Rekviēms, A. Dvoržaka Te Deum, A. Purva kantāte Brīnumu Dievs (pirmatskaņojumā, 1969) un šajā pavasarī — J. Kalniņa Svētlaimibas simfonija. Liekas, koris ir arī vienīgais, kas ārpus Latvijas atskaņojis visas trīs A. Kalniņa Dāvida dziesmas. Koris koncertējis arī Montreālā, Čikāgā un vairākkārt Hamiltonā, līdztekus ieskaņojot trīs skaņu plates (1966, 1967, 1968) un piedaloties DV 1969. g. izdotajā platē Ziemsvētku dziesmas. Bez tam tas piedalījies visos dziesmu svētkos ASV un Kanadā (izņemot 1953. gada svētkus Čikāgā), tāpat tas dziedājis Kanādas luterāņu sinodes 100 gadu jubilejas svinībās Kičinerā, latviešu dienās Montreālā, valsts svētku koncertos, dažādos piemiņas koncertos un citos sarīkojumos. Koris sāka darbību 40 dziedātāju sastāvā, bet tagad tajā ir 67 dalībnieki. Pēc šīs zemes baznīcu koru parauga kopš 1964. gada visi dziedātāji koncertos tērpti talāros. 1962. g. koris publicēja T. Ķēniņa svītu Dzejnieka dzīve un gars. 1968. gadā dziesmu svētkos Klīvlandē kā rosīgākajai vienībai korim piešķīra Kanādas latviešu dziesmu svētku biedrības un Amerikas latviešu koru apvienības ceļojošo balvu. 

VIESTURS. No visām latviešu dziesmu vienībām šajā kontinentā neparastākā bijusi apvienotais vīru koris Viesturs. Tas 13 gadus apvienoja četru pilsētu līdz simts jūdžu attālumā dzīvojošus dziedātājus, kas sagatavoja dziesmas vispirms trīs atsevišķās vienībās, bet pēc tam sabrauca 6—7 reizes kopā, lai panāktu kopīgo slīpējumu. Sagatavotā programma tad tika atskaņota vismaz trīs reizes, resp. katras vienības mājas pilsētā. Tā kā pašreiz Viestura vārds saistās tikai ar Toronto vienību, tad tā apskate ievietota šajā nodaļā. Viestura pamati likti 1951. gadā, apvienojoties dir. Jāņa Pālēna 1950. g. dibinātai Sv. Katrīnas kora vienībai ar komp. Voldemāra Lindes dibināto vienību Niagarā un Lindem uzņemoties apvienotā kora vadību. Kora priekšnieks bija Andrejs Šteinbachs. V. Lindes ierosinājumā un vairāku torontiešu iniciātīvā, otra Viestura vienība sāka darbu 1954. gadā Toronto ar diriģentu Viktoru Rundānu un kora priekšnieku Richardu Tūteru. Pēc tam 1955. gada sākumā nodibinājās trešā vienība Hamiltonā ar diriģentu komp. Jāni Cīruli un priekšnieku Oskaru Zvirgzdugraudu. Koris pilnā apzīmējumā saucās Apvienotais viru koris Viesturs, un 1955. gada 16. aprīlī visu trīs diriģentu vadībā un 102 dziedātāju sastāvā deva savu pirmo koncertu. V. Lindes traģiskā nāve 1955. gada 14. augustā Viesturā radīja lielas pārmaiņas, un Sv. Katrīnas-Niagaras vienība zaudēja diriģentu. J. Cīrulim 1956. gadā pārceļoties uz dzīvi Toronto, viņu uzaicināja pārņemt Toronto vienības vadību, bet Hamiltonā diriģenta pienākumus uzņēmās komp. Imants Sakss, kas, cik laiks to atļāva, apmeklēja arī Sv. Katrīnas-Niagaras vienību, tā uzturot to, kaut skaitliski sarukušu, līdz 1968. gada rudenim, kad diriģentes pienākumus pārņēma brīvmāksliniece Ludmilla Albertiņa. Komp. J. Cīruļa veselības stāvoklis 1958. gada novembrī spieda viņu no Toronto vienības diriģēšanas atteikties, un par tās muzikālo vadītāju kļuva tagadējais diriģents Jānis Barušs. Toronto vienības priekšnieks no dibināšanas līdz 1958. gadam bija R. Tūters, līdz 1959. g. pavasarim R. Zīriņš, bet pēc tam šajā amatā ievēlēja Zani Šmitu, tagadējo Latviešu dziesmu svētku b-bas valdes un 5. dziesmu svētku rīcības komitejas priekšsēdi, kas veic savu amatu jau 11 gadus. Tā kā 1959. gadā Viesturam bija atkal pastāvīgi diriģenti visās nodaļās, gadskārtēju koncertu diriģēja visi trīs. Pēc 1961. gada no diriģēšanas koncertos atsacījās I. Sakss, un,sākot ar 1964- gadu, savstarpēji vienojoties, koncertus diriģēja tikai viens diriģents — J. Barušs. Pēc L. Albertiņas nāves 1967. gadā Sv. Katrīnas-Niagaras vienību pārņēma V. Rundāns, un 1968. gada gadskārtējo koncertu vēlreiz diriģēja visu trīs vienību diriģenti. Tomēr 1968. gadā pēc vasaras pārtraukuma darbu atsāka vairs tikai Toronto vienība ar dažiem atsevišķiem dziedātājiem no pārējām vienībām, kas dziedātāju izklīšanas dēļ patstāvīgu darbu izbeidza. Izņemot 1957. gadu, apvienotais koris sagatavojis gadskārtējus koncertus un sniedzis tos publikai Toronto 14, Hamiltonā 12 un Sv. Katrīnā-Niagarā 11 reizes. Ārpus "mājas" koris devis patstāvīgus koncertus vēl Londonā (4), Kičinerā (2), Sadberijā, Ročesterē, Bafalo, Kalamazū un Klīvlandē, bez tam tas piedalījies visos dziesmu svētkos Kanadā un pēdējos trīs svētkos ASV. Līdzās tam Viesturs atsevišķi dziedājis IV Amerikas un IV Kanādas dziesmu svētku jaundarbu koncertos, kā arī DV dienās Toronto un Čikāgā (1960, 1966). Ar daļēju programmu koris vēl piedalījies 18 reizes valsts svētku un citos sarīkojumos Toronto un citur. Visā darbības laikā iestudēti 17 jaundarbi, un 1965. gadā koris laida klajā skaņu plati ar koncertos ieskaņotām dziesmām. Toronto vienība savukārt vēl devusi trīs koncertus par labu Toronto latviešu biedrības sestdienas skolai (1962, 1963, 1964). Šobrīd J. Bāruša vadītajā Viesturā Toronto dzied 33 vīri. 

TORONTO LATVIEŠU KATOĻU VIENĪBAS KORIS. Par šā kora darbību tā ilggadīgais priekšnieks Jānis Budže raksta: 

"Latviešu katoļu vienības koris sācis veidoties 1952. gadā, bet oficiālā dibināšanas diena skaitās 1953. g. 13. oktobris, kad Viktors Rundāns uzņēmās kora diriģenta pienākumus. Tā kā pēdējais bija toreiz Kanādas latv. katoļu apvienības vicepriekšsēdis un daļa dziedātāju nāca no Bramptonas, tad koris tika “pārkrustīts" par Kanādas latv. kat. apvienības kori. No 1953. līdz 1963. gadam, kad koris bija visaktīvākais, tajā skaitījās 40 dziedātāju, no tiem 24 torontieši un 16 bramptonieši. Diriģenta vietnieki Toronto vienībai bija Antons Gertmanis un Bramptonas vienībai Jānis Dindzāns. Tad sekoja straujas pārmaiņas. J. Dindzāns ar ģimeni pārcēlās uz Montreālu, bet V. Rundāns uz Sv. Katrīnu, tādējādi korim sāka iztrūkt visa Bramptonas vienība. „lerindā" palika Toronto vienība, kurā pašreiz skaitās 18 dziedātāji un kopš 1963. g. pilnus kora diriģenta pienākumus veic Antons Gertmanis. "Visa kora aktivitāte bijusi dievkalpojumu kuplināšana. Labajos gados ar divām iestudētām latīņu mesām — J. Griitera Sv. Ambrozija mesu un M. Filkes Missa Solemnis — koris uzstājies arī vairākās kanādiešu katoļu baznīcās Toronto, Bramptonā un Londonā. Atsevišķi koncerti nav rīkoti. Kora sastāvam mazinoties, kā arī pēc pārmaiņām katoļu baznīcas dzīvē, kur latīņu valoda tika aizstāta ar vietējo valodu, koris agrāko aktivitāti vairs nevarēja uzrādīt. Pateicoties diriģenta un ērģelnieces Zariņas pūlēm, līdz šim savākti vairāk kā 20 garīgu dziesmu sabalsojumi latviešu valodā". 

Bez tam koris piedalījies pēdējo trīs dziesmu svētku Kanadā un 18. nov. koncertu kopkoros Toronto un 1955. gadā iedziedājis četras dziesmas 45 apgriezienu skaņu platē. 

SV. JĀŅA EV. LUT. DRAUDZES KORIS. 1958. gada 16. martā arī pie otras lielākās luterāņu draudzes Toronto nodibinājās koris ar mērķi kuplināt savas draudzes dievkalpojumus un sarīkojumus. Visus šos gadus kora diriģents bijis Jānis Barušs, kas tagad veic arī draudzes ērģelnieka pienākumus. Darbību sākot, korī bija 25 dziedātāji. 1960, gadā to skaits bija pieaudzis līdz 35, bet tagad ir 21. Kopš 1963. gada laiku pa laikam rīkoti arī garīgi koncerti, kādi līdz šim bijuši skaitā septiņi. Kā atsevišķa vienība ārpus savas draudzes koris nav dziedājis, bet daļējā sastāvā piedalījies 3. un 4. dziesmu svētkos Kanadā un ASV. Bez tam tas piedalījies kopkorī valsts svētku koncertos Toronto, kā arī latviešu dienās Montreālā un 1962. gadā iedziedājis 10 korāļus skaņu lentē raidījumiem uz Latviju. Kora priekšniece līdz 1967. gadam bija Sofija Zaķe, tagad — Erna Bāruša. 

DV VIRU KORIS KANĀDA. Visai savdabīga loma Toronto koru vidū ir 1966. g. janvārī dibinātajam DV korim Kanadā. Sastādoties par 70% no dziedātājiem, kas jau dziedājuši un turpina dziedāt citās vienībās, tas dibināts ar mērķi iedziedāt skaņu platēs latviešu karavīru dziesmas. Kora diriģents — komp. Imants Sakss. Kora priekšnieks Elmārs Krūka, pirmo trīs Kanādas dziesmu svētku rīcības komiteju priekšsēdis un tagadējais DV Kanādas valdes priekšsēdis, kārto tikai administratīvas lietas, pats līdzi nedziedot. Pēc viņa paskaidrojuma kora mērķi ir: 1) dokumentēt, iedziedot skaņu platēs, dziesmas, ko dziedāja latviešu karavīri, 2) celt un veicināt latvisko kultūru, 3) atbalstīt DV organizāciju tās mērķu sasniegšanā. Līdz šim iedziedātas četras latviešu karavīru dziesmu plates, kas ieguvušas tautā lielu populāritāti un, liekas, izplatītas vairāk nekā jebkura cita latviešu skaņu plate. Bez tam koris piedalījies DV sarīkojumos Toronto (3 reizes), Hamiltonā, Detroitā, Londonā un Sv. Jāņa draudzes īpašumā Saulainē. Sākot ar 1970. gadu, nolemts dziedātājiem valkāt DV formas tērpu. 
No 1956. gada 16. novembra līdz 1960, gada augustam Toronto darbojās arī sieviešu dubultkvartets LIGA (pēdējos gados papildināts līdz 12 dziedātājām). Darbības sākumā četrus mēnešus tas dziedāja Marisa Vētras vadībā un ar viņa sagatavotām tautasdziesmām debitēja 1957. gada janvārī radiofonā. Nākošos astoņus mēnešus dubultkvartetu vadīja komp. Jānis Cīrulis, bet pēc tam līdz darbības beigām — Velta Lintiņa. Līga pavisam kopā dziedājusi dažādos sarīkojumos Kanadā un ASV 38 reizes. Sakarā ar Kanādas 4. dziesmu svētkiem Toronto bez tam vēl nodibinājās vietējā Dziesmuvaras vienība, kuras dalībnieki galvenokārt bija Toronto universitātes studenti. Tās diriģenta pienākumus veica Aivars Staško ar asistentu Viktoru Rundānu. 20 dziedātāju lielās vienības darbs pēc šiem svētkiem atkal izbeidzās. No iepriekšējiem aprakstiem izriet, ka pašreiz Toronto koros ir 266 dziedātāji. Faktiskais kopskaits būs tomēr krietni mazāks, jo katrā korī ir dziedātāji, kas dzied divās vienībās. Procentuāli šie dziedātāji sadalās: Sv. Jāņa dr. k. 20%, Bapt. dr. k. 20 %, katoļu dr. k. 27%, Viesturā 27%, Sv. Andreja dr. k. 28%, Kalvī 64% un DV v. k. 70%. īpaši te pieminams tenors Artūrs Bērziņš, kas cītīgi dzied četrās vienībās. Pārrēķinot no jauna, tad nu varam konstatēt, ka šobrīd Toronto koros ir 218 aktīvi dziedātāji. Dažreiz varbūt būs radies jautājums, sevišķi no malas raugoties, kādēļ visi Toronto kori nevarētu apvienoties vienā. Būtu 218 dziedātāju liels, spēcīgs un reprezentabls koris. Lieki sacīt, ka tas būtu brīnum jauki un ne reizi vien šāds koris te arī būtu īsti vietā. Un tomēr, nemaz neievērojot atsevišķu specifisku interešu lokus, sabiedriskus nogrupējumus un mūzikālās gaumes noslieces, ir skaidrs, ka viens šāds koris, lai nezcik reprezentabls, savukārt nekad nevarētu izpildīt visus tos uzdevumus dažādos sarīkojumos, dievkalpojumos un koncertos, ko tagad veic atšķirīgu mērķu vadītas atsevišķas vienības. Te īpaši der pieminēt, ka no pieciem jauktiem koriem četri ir trīs dažādu draudžu kori un veic tātad īpašus pienākumus kulta ietvaros. Tomēr daudzos veidos Toronto koru darbības pavedieni ir savijušies kopā, un, kaut arī sadarbību nevarētu gluži saukt par ideālu, tāda vairāk vai mazāk vienmēr ir pastāvējusi. Visbiežāk tas noticis valsts svētku koncertos. Plašākā šāda veida sadziedāšanās notika 1968. gada 17. novembrī, Latvijas 50 gadu dibināšanas atceres koncertā Masēja zālē. Toronto koriem šajā reizē vēl pievienojās Hamiltonas latv. b-bas un Londonas kora dziedātāji, dodot 145 dziedātāju jauktu kori, kas kopā ar kanādiešu simfonisko orķestri Arvīda Purva vadībā deva programmas galveno daļu. Vairāki Toronto kori vēl kopā dziedājuši Marisa Vētras jubilejas koncertā 1961. gada 21. oktobrī (Daina, Sv. Andreja, Sv. Jāņa un katoļu dr.), Jāzepa Vītola 100. dzimšanas dienas koncertā 1963. gada 25. maijā (Daina, Sv. Andreja dr.), 4. Kanādas dziesmu svētku jaundarbu koncertā (Daina, Sv. Jāņa dr.) un garīgā koncertā (Sv. Andreja, Bapt. dr.), tāpat vēl citos gadījumos. 

HAMILTONĀ HAMILTONAS LATVIEŠU BIEDRĪBAS KORIS. Šis vecākais koris Kanadā dibināts 1949. gada aprīlī. Sākumā gan tas darbojās pie kādas kanādiešu luterāņu draudzes kā latviešu sekcijas baznīcas koris, bet jau tā paša gada vasarā ar piecām dziesmām un līgodziesmu virkni piedalījās Jāņu sarīkojumā un ar šo brīdi nosaucās par Hamiltonas latviešu biedrības kori. Tajā bija 65 dziedātāji ar Imantu Sakšu kā diriģentu. 1951. gadā no Vinipegas uz dzīvi Hamiltonā pārcēlās komp. Jānis Cīrulis, kam tika nodota kora tālākā vadība, bet, Cīrulim 1957. gadā atkal pārceļoties uz Toronto, diriģenta pienākumus no jauna pārņēma i, Sakss, kas vada kori arī tagad. Viens no galveniem kora mērķiem bijis dziesmu svētku idejas un koru sadziedāšanās veicināšana. Gadskārtēji koncerti rīkoti līdz 1957. gadam, bet pēdējie patstāvīgie koncerti notikuši 1964. un 1965. gadā. Pēc tam nesamērīgo balsu attiecību dēļ darbība ierobežojusies, gatavojoties dziesmu svētkiem un vairāku koru kopīgiem pasākumiem. Pašreiz kora sastāvs manāmi uzlabojies, un tajā dzied 41 dziedātājs. 
Kora priekšnieki pārvēlēti no vieniem dziesmu svētkiem līdz nākošiem, un tādi bijuši: Mārtiņš Irbēns, Vilis Rudzītis, Ilga Breikša, Anna Olševska, Alīda Andersone un tagadējā — Maija Zemīte. Koris piedalījies visos dziesmu svētkos Kanadā, kā arī 3. un 4. svētkos ASV. Devis patstāvīgus koncertus Hamiltonā, Toronto, Montreālā, Londonā, Mančesterē (Conn.) un Kičinerā. Rīkojis vairākas sadziedāšanās ar kaimiņu koriem un Rotas kori Konektiketā. 

JAUKTS KORIS BEVERĪNA. 1952. gada rudenī gadu iepriekš no Anglijas iebraukusi dziedone un diriģente Alma Skudra-Kārkliņa nodibināja jauktu kori Beverīna ar apm. 35 dziedātājiem. Tā administrātors bija diriģentes dzīvesbiedrs Voldemārs Kārkliņš, un pirmo reizi koris piedalījās 1952. gada valsts svētku koncertā, kam sekoja patstāvīgi koncerti Hamiltonā, Niagarā un Londonā. Koris piedalījās arī 1. dziesmu svētkos Kanadā, bet dziedātāju trūkuma dēļ 1956. gadā tā darbība pārtrūka.

 HAMILTONAS LATVIEŠU EV. LUT. KRISTUS DRAUDZES KORIS. To pie draudzes nodibināja studente Izolda Silkovska ar mērķi kuplināt dievkalpojumus un draudzes sarīkojumus. Koris sāka darbību 24 dziedātāju sastāvā. Silkovskai no Hamiltonas aizbraucot, 1960, gadā par diriģenti tika aicināta bij. Beverīnas diriģente Alma Skudra-Kārkliņa, bet arī viņa drīz aizbrauca, un no 1961. līdz 1963. gadam kori vadīja Ernests Gulbis. Kopš 1964. gada kori atkal diriģē A. Skudra-Kārkliņa. Kora priekšnieks visus gadus bijis Žanis Lapuķis. Tagad korī 30 dalībnieku. Bez piedalīšanās dievkalpojumos vēl sarīkoti 3 koncerti un viens Ziemassvētku ieskaņu koncerts. Piedalījies 4. dziesmu svētkos Kanadā un ASV. Koris pievērsis lielu vērību jaunatnes ieinteresēšanai uz dziesmām, un no tā vidus nāk meiteņu kvinteta Rota dalībnieces, tāpat tas atbalsta jaunatnes ansambļa Dzintars darbību. Kopā ar šiem jaunatnes ansambļiem, par ko tuvāka informācija seko tālāk, koris 1969. gadā ieskaņoja plati ar Ziemassvētku dziesmām un korāļiem. 

MEITEŅU KVINTETS ROTA. 1963. gadā pie Hamiltonas latv. jaunatnes pulciņa Rota Gundegas Upītes vadībā sāka darboties meiteņu dziedātāju grupa, kuras muzikālo vadību uzņēmās Alma Skudra-Kārkliņa. Sākumā piecu dziedātāju sastāvā grupa dziedāja vietējo organizāciju sarīkojumos, bet drīz arī Niagarā un Toronto. Sekoja patstāvīgi koncerti 1965. g. Kičinerā, Otavā un Toronto. 1967. gadā kvintets debitēja ārpus Kanādas, jo plašu ievērību iegūstot kokļu svētkos Klīvlandē. Tagad agrākā kvintetā dzied sešas septiņas dalībnieces un pēc 1967. gada ansamblis devis jau 23 patstāvīgus koncertus Kanadā un ASV (līdz 1969. g. nov.), kā arī piedalījies citos sarīkojumos Hamiltonā, Toronto, Niagarā un 1969. gadā katoļu svētkos Toronto. Dziedātāju caurmēra vecums 1969. gadā bija 20 gadi. Vienības solistes ir Skaidrīte Darkēvica un Dace Kārkliņa; pēdējā veic arī administratores pienākumus. Kvinteta repertuārā ir ap 80 t. dz. sabalsojumu, no kuriem daļa iedziedāta divās Rotas labvēļa V.Ozola apgādātās skaņu platēs. 

JAUNATNES ANSAMBLIS DZINTARS. 1964. gadā pie Hamiltonas latu. cv. lut. Kristus draudzes kora diriģente Alma Skudra-Kārkliņa nodibināja jaunatnes ansambli Dzintars. Sākumā tajā dziedāja septiņas 9—12 g.v. meitenes, kam 1966. gadā pievienojās arī zēni, un 1969. gada decembrī ansamblī bija 26 dziedātāji, vecumā no 14 līdz 17 gadiem. Ansamblis piedalījās vietējos sarīkojumos un 1968. gada valsts svētkos sniedza patstāvīgu koncertu Bafalo pilsētā. Dzintara meitenes kā atsevišķa vienība dziedājušas arī sarīkojumos Toronto. Repertuārā galvenokārt latviešu tautasdziesmas. Dzintars līdz ar iepriekš minēto Rotu ir vienīgie jauniešu ansambļi Kanadā, kas darbojušies regulāri. Par vīru kora Viesturs Hamiltonas vienību, kas darbojās no 1955. līdz 1968. gadam, jau rakstīts nodaļā par Toronto koriem. 

CITAS DZIESMU VIENĪBAS ONTARIO PROVINCĒ LONDONAS JAUKTS KORIS. Pusceļā starp Toronto un Detroitu atrodas pilsēta, kas nes Anglijas mētropoles vārdu, še operdziedoņa Jāņa Niedras vadībā 1950. g. rudenī nodibinājās 13 dziedātāju liels jaukts koris. Nepietiekama balsu sastāva dēļ tas koncertus nav rīkojis, bet sagatavojis programmas īpašiem gadījumiem, kā dziesmu svētkiem, valsts svētku aktiem un dievkalpojumiem; piedalījies visos dziesmu svētkos Kanadā, trīs pēdējos ASV, kā arī latviešu dienās Montreālā un Latvijas 50 gadu dibināšanas atceres koncertā Toronto. Pēc J. Niedras kora diriģenti bijuši Ervīns Ūdris (1952—58), Leontīna Luk-. sta (1960—63) un tagad (kopš 1964) — brīvmāksliniece dziedone Elfrīda Karlsone-Bērziņa. Priekšnieka uzdevumus līdz 1959. gadam veica diriģents, no 1960, līdz 1962. gadam Aurēlija Liepiņa, bet tagad — Vladislavs Mičulis. Korī pēdējos gados iesaistījusies jaunatne, un no 28 pašreizējiem dziedātājiem tieši puse ir jaunāki par 25 gadiem. 

KIČENERAS — VOTERLŪ KORIS. Dvīņu pilsētu Kičeneras un Voterlū latviešu kora pirmsākums meklējams 1950. gadā, kad vijolnieka Voldemāra Lasmaņa vadībā 18. novembra svinībās tur pirmoreiz atskanēja latviešu dziesmas. Šā 15 dziedātāju lielā kora pastāvēšana tomēr bija īsa, un koris jaunu darbību varēja sākt tikai pēc komp. Jāņa Norviļa ierašanās Kičenerā 1957. gada 15. septembrī. Atsevišķos laikposmos, apstākļu spiesta, šī vienība reizēm darbojusies kā sieviešu koris vai arī vīru dubultkvartets. Galvenā darbība izpaudusies dziesmu svētku programmu sagatavošanā. Koris piedalījies 3. un 4. dziesmu svētkos Kanadā, 2. un 4. svētkos ASV un kopā ar citiem koriem vēl Hamiltonā, Sidrabenē, kā arī vietējo latviešu sarīkojumos un vairākos YWCA sarīkojumos kanādiešu sabiedrībā. Vienīgais patstāvīgais koncerts, kas bija veltīts Draudzīgā aicinājuma atcerei, rīkots 1960, g. janvārī. Kora priekšnieki bijuši Pēteris Ulmanis (1950), Jānis Cers (1957—1967) un Velta Krūmiņa. Tagad korī 19 dziedātāji. 

BRAMPTONAS LATV. B-BAS KORIS AUSEKLIS. Šis koris dibināts sakarā ar pirmo dziesmu dienu Kanadā, 1952. gada vasarā Bramptonā, kas ir tikai dažas jūdzes no Toronto robežām. Ausekļa pirmais diriģents bija Viktors Rundāns, un korī piedalījās 29 dziedātāji, kas bija 20% no visiem Bramptonas latviešiem. Kopā ar Dainu Auseklis bija pirmās dziesmu dienas pamats, dodot vairāk nekā ceturto daļu no visa dalībnieku kopskaita. Ja kā kora dalībnieku vidū daudzi bija katoļticīgi, tad no tiem daļa vēlāk piedalījās arī katoļu apvienības korī, par ko jau rakstīts nodaļā par Toronto koriem. Auseklis patstāvīgus koncertus nerīkoja, bet piedalījās dziesmu svētkos — pirmajos trīs Kanadā un 2. un 3. ASV, kā arī vietējos latviešu un kanādiešu sarīkojumos. No pēdējiem atzīmējama piedalīšanās Bramptonas pilsētas 100 gadu jubilejas sarīkojumā, kad Auseklis dziedāja vairākiem tūkstošiem klausītāju, ko dziedātāji atceras kā vienu no jaukākiem notikumiem kora vēsturē. Reizēm koris dziedājis kopā ar Hamiltonas latv. b-bas un Kičeneras-Voterlū koriem. No 1957. līdz 1959- g. Ausekli diriģēja Jānis Dindzāns. Priekšnieku amatā bijuši Ēvalds Priede (1952—55) un Milda Leipurte (1956—61). Dziedātāju izklīšanas dēļ 1961. gadā koris darbību pārtrauca. 

SADBERIJAS ROTA. Sadberijas pilsētiņa atrodas Ontario provinces ziemeļu daļā, 250 jūdzes no Toronto, un pazīstama ar lielākajām niķeļa raktuvēm pasaulē. Tās nelielajā latviešu sabiedrībā 1959. gada septembrī nodibinājās 11 dziedātāju liels sieviešu ansamblis ar nosaukumu Rota, ko vadīja Svetlāna Treilone. Pēc divi gadiem ansamblim pievienojās arī vīri, un 24 dziedātāju lielā vienība turpmāk darbojās kā jaukts koris. Diriģenta pienākumus no 1961. gada veica Vitolds Buņķis, kas pats Sadberijā nedzīvoja un brauca uz mēģinājumiem ar visu savu ģimeni no 60 jūdžu liela attāluma. Kopš 1969. gada rudens Rota kā jaukts koris darbību izbeidza un pašreiz — tāpat kā sākuma gados — pastāv tikai kā sieviešu ansamblis (13 dziedātājas), ko vada Ārija Grose. Dziesmu vienības priekšnieki (-ces) katru gadu mainījušies, un to pienākumus līdz šim veikuši deviņi dziedātāji. Darbība galvenokārt noritējusi vietējo sarīkojumu kuplināšanai, bez tam Rota piedalījusies 2., 3. un 4. dziesmu svētkos Kanadā un kādā atsevišķā sarīkojumā Sū-sent-marijā (Sault Ste. Marie).

 JAUKTS KORIS KOKLE. Sv. Katrīnas pilsētā, tikai nedaudz jūdzes no slavenā Niagaras ūdenskrituma, kur jo spēcīgi bija skanējušas Viestura vīru dziesmas, 1962. gada 17. februārī nodibinājās jaukts koris Kokle. Tā diriģente bija Ludmila Albertiņa, bet priekšnieks — Jānis Gulbis. Neorganizētā veidā koris jau bija epizodiski darbojies no 1954. gada, piedaloties L. Albertiņas rīkotos dziesmu uzvedumos. Dibināšanas gadā korim bija 40 dziedātāju, bet to skaits aizvien samazinājās, līdz 1967. gadā, kad diriģente tika aizsaukta aizsaulē, kora darbība apstājās. Kokle dziedāja vietējos sarīkojumos, piedalījās vairākos koncertos kopā ar Hamiltonas latv. b-bas un Konektiketas Rotas koriem, kā arī 3. ASV un 4. Kanādas latviešu dziesmu svētkos. 

SV. KATRĪNAS DAUGAVAS VANADŽU ANSAMBLIS SENATNE. Tai pašā Sv. Katrīnas pilsētā diriģente Ludmila Albertiņa 1965. g. 15. februārī nodibināja arī 10 dziedātāju lielu sieviešu ansambli Senatne. Kopš Albertiņas nāves 1967. g. 28. maijā ansambļa muzikālā vadība bijusi diriģenta Viktora Rundāna rokās. Senatne visvairāk dziedājusi DV sarīkojumos Kanadā un ASV un par šiem nopelniem 1969. g. 7. martā saņēma DV Kanādas valdes atzinības rakstu. Pavisam kopā ansamblis piedalījies 23 dažādos sarīkojumos un dievkalpojumos, kā arī Klīvlandes dziesmu svētkos (1968) un latviešu dienās Montreālā (1967). Priekšnieces uzdevumus visus gadus veikusi Ārija Freimane. Tagad ansamblī 18 dalībnieces. 

OTAVAS KORIS. Kanādas galvaspilsētas Otavas nelielā latviešu saime nodibināja jauktu kori 1963. gada rudenī. 18 dziedātāju vienības rašanos veicināja apstāklis, ka šajā laikā Otavā ieradās vairākas ģimenes no Hamiltonas, Niagaras un Sv. Katrīnas, kurās bija vairāki agrākie Viestura dziedātāji. Diriģenta pienākumus uzņēmās Jelgavas skolotāju institūta absolvents Armins Millers, bet par kora priekšnieku ievēlēja Jāni Paukšēnu. Galvenais darbības mērķis — piedalīšanās latviešu dievkalpojumos un dziesmu svētkos (Kanadā 1965, ASV 1968). Dziedātāju un diriģenta dzīves vietu un darba apstākļu maiņas dēļ koris 1968. gada rudenī bija spiests darbību pārtraukt. 

KORI CITAS KANĀDAS PROVINCĒS VINIPEGĀ. 1949. gada pavasarī Manitobas provinces galvaspilsētā Vinipegā ieradās lielāks skaits latviešu, un V. latviešu biedrības paspārnē tūdaļ nodibinājās koris, ko vadīja diriģents Juris Dzeguze. Tas piedalījās vairākos sarīkojumos gan kā kvartets, gan kā jaukts un sieviešu koris, līdz diriģents pārcēlās uz Toronto. Pēc tam diriģenta amatu uzņēmās komponists Jānis Cīrulis, bet, viņam 1951. gadā pārceļoties uz Hamiltonu, koris darbību pārtrauca. Tikai 1954. gada rudenī Līvijas Meisteres vadībā sākās jauna aktivitāte paplašināta vīru dubultkvarteta veidā. Šī kvarteta mūžs ilga līdz 1956. gada 6. martam, jo darba apstākļu dēļ dalībniekiem bija grūtības saskaņot mēģinājumu laiku. Bija gan nodoms darbību atjaunot rudenī, bet — tas nenotika. Pēdējo reizi koris atjaunoja darbu 1965. gadā sakarā ar CJAV raidāmstacijas programmu Canadians All. Šim gadījumam nodibinājās jauktā kora un tautas deju vienība Kokle, kuras priekšnieks bija Mārtiņš Štauvers, bet diriģenti — Līvija Meistere un Ričards Sīborns (Seaborn). Trīs gadu laikā Kokle piedalījās septiņu raidījumu pusstundās, kā arī daudzos latviešu un starptautiskos sarīkojumos. Pēc tam koris darbību pārtrauca. 

EDMONTON A. Albertas provinces galvaspilsētā Edmontonā, kur dzīvo ap 300 latviešu, no 1953. g. rudens līdz 1959. gadam un no 1963. g. rudens līdz 1968. g. pavasarim pastāvēja vīru dubultkvartets Dzintars. Tā mūzikālais vadītājs līdz 1966. g. beigām bija Arvīds Tīģeris, pēc tam Harijs Skrastiņš. Dubultkvartetā parasti bija 10 dalībnieku, bet pēdējos darbības gados 9. Reizi gadā tas rīkojis patstāvīgus koncertus Edmontonā un vismaz divi reizes koncertējis Kalgarijā. Bez tam Dzintars dziedājis vietējos latviešu sarīkojumos un kādā baltiešu sēru sarīkojumā. 1967. gada pavasarī Edmontonā savukārt noorganizējās Baltiešu apvienība un pie tās arī jaukts koris (sākumā ar 29 dziedātājiem). Kori diriģēja L. Kivi, un tas vispirms iestudēja Kanādas un visu trīs Baltijas valstu himnas un pa divi dziesmām igauņu, latviešu un lietuviešu valodās, atskaņojot tās apvienības rīkotā Kanādas 100 gadu jubilejas sarīkojumā, 1967. gada septembrī, un visu trīs Baltijas tautu valsts svētkos. Latvieši šo kori atbalstījuši visai maz. 1969. gada janvārī — galvenokārt tenoru trūkuma dēļ — koris darbību pārtrauca. lepriekšējās rindās ietverto ziņu sniedzējs, latv. b-bas Imanta sekretārs A. Štāls savā vēstulē tālāk raksta: 

"1969. gada pavasarī noorganizējām latviešu jauktu kori, sākumā ar 15 dziedātājiem. Dabūjām jaunu, enerģisku diriģentu Miķeli Bicki, kas strādāja Albertas universitātē gar matēmatikas grādu. Cerējām, ka vairums bijušo dubultkvarteta dalībnieku pievienosies, bet tas nenotika, un tā jau tai pašā pavasarī, sezonu beidzot, bija jāatzīst, ka korī dziedāšanas prieki ir aizsākti par vēlu... Protams, viss būtu bijis citādi, ja šajā "lāču midzenī", īstenībā ziemeļu pērlē, būtu gadījies apmesties kādam "vecās šlakas" diriģentam, pasmukam vaigā vai ar īsti dziesmotu dvēseli. Bet ar diriģentiem laikam ir tāpat kā ar mācītājiem: citur pa divi, citur neviena". 

VĪRU KORIS JUNDA. Dominējoši franciskās Kvebekas provinces lielākajā pilsētā Montreālā, kas guva pasaules ievērību ar Expo 67, kopš 1955. gada oktobra aktīvi darbojas vīru koris Junda. Tā diriģents Daumants Vītols ieradās no Anglijas un ne visai lielo vienību — sākumā 36, tagad 28 dziedātāji — izveidoja par ansambli, kura labā slava, aizņemoties Ausekļa vārdus, tālu tālu visā zemē izpaudās. Līdz ar to Junda, sniedzot patstāvīgus koncertus, mērojusi tik tālus ceļus kā neviena cita vienība šajā krastā, dziedot gan Bostonā, Klīvlandē, Filadelfijā un Ņujorkā, gan Ročesterē, Sirakūzās, Otavā un divi reizes Toronto. Koris katru pavasari sniedzis gadskārtējus koncertus un arvien dziedājis arī citos vietējos latviešu sarīkojumos un dievkalpojumos, tāpat tas piedalījies pēdējos trīs dziesmu svētkos Kanadā un ASV un vairākas reizes arī Montreālas izstādē. Kora priekšnieki bijuši Jānis Tilga (1958), Jānis Tērauds (1966—67) un visu pārējo laiku — Leo Landovskis. 

BRITU KOLUMBIJA. VANKŪVERĀ kopš 1952. gada darbojas jaukts koris un nesen sācis darboties arī dubultkvartets. Bez tam ap Portlandes dziesmu svētku laiku kāda dziedātāju grupa darbojusies Okanigenā. Apraksti par šīm vienībām lasāmi jau A. Berķa rakstā Latviešu kori ASV rietumu piekrastē, kas iespiests Latvju Mūzikas 2. numurā. 

I I 
KOPSAVILKUMS lepriekšējās rindas līdz ar klāt pievienoto koru tabulu rāda, ka no 1948. gada līdz šim brīdim Kanadā darbojušās 26 tādas patstāvīgas vienības, kas pastāvējušas ne mazāk kā trīs gadus. Pieskaitot tām vēl zināmās vienības, kas darbojušās īsāku laiku, kā, piemēram, latviešu zeltraču kori un Niagaras vīru kori, redzam, ka Kanadā vispār darbojušās vismaz 34 dažādas dziesmu vienības. Pašreiz no tām darbojas 19: 10 jaukti kori, 3 vīru kori, 3 sieviešu ansambļi un pa vienam vīru dubultkvartetam, vīru ansamblim un jaunatnes ansamblim. Jauktos koros 1950. gadā bijis 161 dziedātājs, 1960, gadā šis skaitlis pieaudzis uz 318, bet 1970. gada janvārī uzrāda gandrīz nemainīgu 319. Vīru koros 1951. gadā bija 48, 1960, gadā — 113, 1970. gada janvārī — 93 dziedātāji. Sieviešu ansambļos 1960, gadā bija 23, 1970. gadā — 38 dalībnieces. Patstāvīga jaunatnes ansambļa līdz 1963. gadam nebija, bet pašreiz vienīgajā ansamblī Dzintars dzied 26 dalībnieki. Kopsavilkumā: 1951. gadā visās vienībās kopā bija 209, 1960, gadā — 454, bet 1970. gada janvārī — 476 dziedātāji (to vidū 259 sievietes, 217 vīrieši). No tā redzams, ka kopīgais dziedātāju skaits vēl visu laiku audzis. Mazliet gan sarucis dziedātāju skaits vīru koros, toties klāt nācis jaunatnes ansamblis. Te gan jāpiezīmē, ka augšējos skaitļos nav ievērota atsevišķu Toronto, Hamiltonas, Sv. Katrīnas un Bramptonas dziedātāju iesaistīšanās vairākos koros. To ievērojot un 1970. gada kopskaitli attiecīgi samazinot, redzam, ka pašreiz Kanadā ir 420 dziedātāju, no kuriem 250 ir sievietes, 170 — vīrieši. Jauktos koros sieviešu un vīru balsu attiecība savukārt ir 20:11. (Vēl pieminams, ka ziņu trūkuma dēļ šajos skaitļos nav iekļautas abas Vankūveras vienības.) Analizējot pašreizējo koru sastāvu pēc dziedātāju gadiem, redzam, ka 49% dziedātāju ir vecuma grupā no 40 līdz 55 gadiem un tātad pieder vēl pie neatkarīgā Latvijā izauklētās paaudzes. Pārsteidzoši iepriecina, ka nākošā lielākā grupa (23 %) ir jaunieši līdz 25 gadiem. Pat atņemot nost jauniešu ansambli, redzam, ka jauktos koros 20% dziedātāju nāk no šīs grupas. Gan jāpiezīmē — vairākums ir meitenes. Turpretim nesamērīgi maza (tikai 15%) ir grupa no 25 līdz 40 gadiem veci, tie dziedātāji, kas Latviju atstājuši bērnībā un vidējo vai augstāko izglītību ieguvuši Kanadā. Vecās paaudzes dziedātāju savukārt ir 13%. Šā pārskata lasītājs varbūt jau būs ievērojis bērnu koru trūkumu. Ir tiesa, daudz latviešu skolu, svētdienas skolu, draudžu un citu organizāciju sarīkojumos skanējušas bērnu koru dziesmas, tāpat tās dzirdamas pēdējā DV Ziemassvētku skaņu platē, bet visiem šiem koriem vai korīšiem vairāk vai mazāk bijis tikai gadījuma raksturs. Vismaz šī raksta autoram nav zināms, ka kaut kur būtu notikusi mērķtiecīga un sistēmatiska bērnu kora darbība ar mūzikāli vērā ņemamiem rezultātiem. Šis jautājums vienmēr bijis, vismaz Toronto, neatrisināts, bet reizē prasa arī atsevišķu iztirzājumu. Kanādas latviešu kori, kā zināms, saslēgušies organizācijā ar nosaukumu Latviešu dziesmu svētku biedrība Kanadā. Biedrības mērķi un uzdevumi pēc statūtiem ir (a) rīkot dziesmu svētkus Kanadā, (b) uzturēt dzīvu latviešu garu trimdā, (c) veicināt koru dziedāšanu, (d) uzturēt sakarus ar trimdas dziedātāju saimi — it sevišķi ASV, (c) pārvaldīt dziesmu svētku līdzekļus, (f) kārtot visas citas lietas, kas saistās ar dziesmu svētkiem un koru dziedāšanu. Biedrības padomē līdzās koru diriģentiem un pārstāvjiem redzam arī lielāko organizāciju un pēdējā laikā arī tautas deju kopu pārstāvjus. Šāds izkārtojums garantē, ka galvenais vārds dziesmu svētku organizēšanas lietās pieder koriem, bet pārējo pārstāvju līdzdalība savukārt garantē koordināciju ar visu latviešu sabiedrību un reizē dod tiesību saņemt tās atbalstu. Ar šīs Dziesmu svētku biedrības starpniecību Kanādas latviešu kori uztur sadarbību ar ASV koriem, un biedrības valde ne tikai ir kontaktā ar Amerikas latviešu koru apvienību, bet veic arī kopīgus pasākumus, kā, piemēram, Latvju Mūzikas izdošanu. Arī dziesmu svētku rīkošana Kanadā nekad netiek sākta, iepriekš nekonsultējoties ar ALKA, kā arī ar mūsu vadošajām organizācijām ALA un LNAK, lai starp dziesmu svētkiem abpus robežas būtu visiem akceptējamas atstarpes. Visas zīmes tātad rāda, ka latvju dziesma Kanadā arī 1970. gadā vēl skan jo spēcīgi. 

27.1 “Latvju Mūzika” nr. 3 (01.05.1970.) | Ž. Šmits

5. latviešu dziesmu svētki Kanadā 
Sākot šīs rindas par 5. latviešu dziesmu svētkiem Kanadā, prātā nāk doma, ka lielākai svētku dalībnieku daļai šis ir jau 25. gads svešumā. Atceroties svešuma pirmos gadus, kad bijām cilvēki, kam pat par visiem kopā tikpat kā nebija nekā, tagad varam teikt, ka starplaikā esam labi un daudzos gadījumos pat ļoti labi iekārtojušies. Parallēli tam augusi arī mūsu kultūrālā labklājība. To kultūras mantojumu, ko katrs esam paņēmuši līdz no dzimtenes, no savām skolām, no saviem tēviem un mātēm, esam glabājuši un tālāk kopuši, lai tālāk nodotu nākošām paaudzēm. Domāju, ka lielākais no mūsu kultūrāliem pasākumiem, apvienojot gandrīz visas nozares, ir trimdas dziesmu svētki. Sākušies pavisam pieticīgos apstākļos Rietumvācijas nometnēs, tie auguši ir programmas plašumā, ir dalībnieku un apmeklētāju skaitā no svētkiem uz svētkiem. Piektajos Kanādas dziesmu svētkos no 27. jūnija līdz 5. jūlijam Toronto, līdzās tradicionālajam dziesmu svētku sarīkojumu klāstam, kā jauns pasākums būs nācis klāt mūsu jauno mākslinieku konkurss un atsevišķs jauno mākslinieku koncerts, kurā piedalīsies konkursā godalgotie mākslinieki. Otrs jauninājums šajos svētkos būs atsevišķs latviešu simfoniskās mūzikas koncerts. 
Nepakavējoties tuvāk ne pie viena no šiem sarīkojumiem, gribas tikai norādīt, ka mums aug daudz jaunu mākslinieku, tāpat rodas jauni darbi mūzikā, kā arī citās mākslas nozarēs. Dziesmu svētku pienākums ir šo kustību veicināt, un dziesmu svētki ir arī labākā izdevība, kad ar to iepazīstināt plašāku publiku. Trešais jauninājums šajos svētkos it jaunatnes īpašām interesēm veltīti sarīkojumi ar referātiem un diskusijām, ko organizē īpaša jauniešu komiteja. Svešuma dzīve ir radījusi daudzas problēmas, kādas normālos apstākļos nebūtu sastopamas. It sevišķi tās izjūt mūsu jaunā paaudze, kas augusi un izglītojusies vietējā vidē. Šo problēmu apskatīšanai un risināšanai ir paredzētas piecas dienas svētku ievada nedēļā. Katriem dziesmu svētkiem ikviens esam kaut ko devuši un kaut ko arī no tiem saņēmuši. Devuši esam savu ārtavu mūsu kultūras lielākai manifestācijai, saņēmuši — apliecinājumu, ka trimdas gadi nav mūs nedz salauzuši, nedz izklīdinājuši. Tā esam paturējuši savu nacionālo identitāti vēl pēc divdesmit pieciem trimdas gadiem un tā ceram to paturēt arī nākotnē. 
Ž. Šmits 5. latviešu dziesmu svētku Kanadā rīcības komitejas priekšsēdis.

28 “Latvju Mūzika” nr. 4 (01.01.1971.) | Redakcija
V Kanadas latviešu dziesmu svētki Toronto un IV ASV rietumkrasta latviešu dziesmu svētki Losandželosā

Aiztecējis vēl viens latviešu dziesmu gads. Mūsu skaistākās dziesmas atskanēja šoreiz vitālajā Kanadas lielpilsētā Toronto un ASV rietumcentrā Losandželosā, kopā pulcējot ne mazāku tautiešu skaitu kā Latvijas valsts 50 gadu zīmē notikušos dziesmu svētkos Klīvlandē 1968. gadā. Kopā skaitām tādēļ, ka Toronto un Losandželosas svētki notika vienā laikā — sagadīšanās, kam vienīgais precedents bijušas pirmās trimdas dziesmu dienas Rietumvācijā (Fišbachā un Gēstachtā 1946. gadā). Toreiz pēckara laikā lietas dažkārt kārtojās pašas, tagad no parallēlisma varēja varbūt arī izvairīties, taču laimīgā kārtā abu 1970. gada dziesmu svētku norisi tas redzamāk neietekmēja, un simboliskais jaunais "līgo" karogs paspēja plīvot pat abās lielpilsētās. Pēc sarakstiem vadonī- Toronto dziesmu svētkiem no Kanadas bija pieteiktas 16 dziedātāju vienības ar 468, no ASV — 29 vienības ar 791 un no Anglijas un Zviedrijas — 7 vienības ar 65 dalībniekiem, kam vēl jāpieskaita 24 atsevišķi dziedātāji (viņu vidū E. Birztiņa no Austrālijas). Kopā tātad — 52 vienības ar 1348 dalībniekiem (ieskaitot vieniniekus), bet, tā kā 3—4% dzied divos koros, tad šo kopskaitu var noapaļot līdz 1300. Salīdzinot ar 1968. gadā Klīvlandē pieteikto kopskaitu (46 vien., ap 1520 dzied.), redzam paprāvu starpību, taču tūliņ jāpiezīmē, ka šoreiz dažas vienības (un ne tikai no Eiropas) pieteica vienīgi tos dziedātājus, kuri bija patiešām paredzējuši arī atbraukt (tādēļ, piemēram, no itin prāvā Beverīnas kora Minesotā vadonī redzami tikai astoņi vārdi). Šā vai tā — jau skaitļi rāda, ka mūsu koru dzīvē lielāku pārmaiņu pāris pēdējos gados nav bijis un tā nav bezcerīga zīme. Tāpat samērā stabils ir vienību individuālais sastāvs, pirmajai ceturtdaļai (lielākajiem koriem) joprojām dodot apmēram pusi no visiem dziedātājiem — kā tas bij arī Klīvlandē 1963. un 1968. gadā un Toronto 1965. gadā. īsteno dalībnieku skaits estrādē toties aizvien variējies. Nobirums, kas trimdā parasti sasniedz 25—30%, šoreiz izrādījās vēl lielāks, jau pārsniedzot trešdaļu no pieteiktā kopskaita: koncerta brīdī uz estrādes bija ne vairāk kā 820 dziedātāju vai ap 100 mazāk nekā līdzīgā reizē 1965. gadā. Te gan atkal jāpiebilst, ka šoreiz koru kontrole kā pirms svētkiem, tā mēģinājumos svētku laikā bija stingrāka un — kā redzēsim tālāk — pašas dziesmas no tā tikai ieguva. Losandželosas vadonis** savukārt rāda, ka šai pilsētā bija gaidīti 7 kori ar 248 dziedātājiem (viņu vidū 2 kori ar 66 dziedātājiem no ASV vidienes). Ja visi šie kori būtu ieradušies pilnā sastāvā, estrādes kopaina šoreiz būtu bijusi apmēram tāda pat kā Sanfrancisko 1967. gadā. Losandželosas dziesmu svētki spēja pulcēt tomēr tikai ap 130 dziedātāju, tātad tikai mazliet vairāk nekā pusi no paredzētā kopskaita. Tik strauju kritienu, jādomā, negaidīja ne paši svētku rīkotāji, un, lai nenonāktu līdz profanācijai, ASV rietumkrasta latviešiem būtu jau tagad ne tik vien jākonstatē šā kritiena cēloņi, bet jāatrod arī kāds ceļš, kā no tā izvairīties nākotnē. (Pieminēto stāvokli Losandželosā gan mazliet „glāba" igauņu un lietuviešu kori, kas līdzās divām pašu atskaņotām dziesmām nāca talkā latviešiem J. Norviļa jaundarbā Dziedāj’ tautu tīrumā.) 

Otra lielākā aktīvo dalībnieku grupa tagad dziesmu svētkos ir dejotāji. Pēc ziņām tai pašā vadonī Toronto svētkiem bija pieteikušās 32 tautas deju kopas ar apmēram 850 dejotājiem, pie kam arī nobirums šai grupā bija noteikti mazāks nekā koros. Tie ir 
iespaidīgi skaitļi, pat ja zinām, ka turpat ceturtā daļa dejotāju bija bērni. Dejotāju skaits turklāt joprojām vēl pieaug: 1965. g. Toronto bija nepilni 500, 1968. g. Klīvlandē — ap 700 dejotāju.*** (Par šo rosmi var vienīgi priecāties, bet kāpēc tikpat jaunas un priecīgas sejas neredzam lielākā skaitā koros? Kādēļ Ņūdžersijā, piemēram, var darboties veselas divas deju kopas, kamēr kora tur trūkst? Jauktā kora nav arī Montreālā un Detroitā, un tāds droši vien varētu būt vēl kādā vietā, ja vien . . . Bet par to jau taujāts agrāk, un no taujāšanas vien kori nedzimst.) Tālāk dziedātājiem un dejotājiem līdzās jāpiemin vēl viņu vadoņi, virsdiriģenti un citi mūziķi, tāpat izstāžu mākslinieki, aktieri, rakstnieki un beidzot arī paši rīkotāji vai ikviens, kas rūpējies, lai dziesmu svētki noritētu, kā paredzēts. Kas gan viņus visus lai saskaita, bet daudz nekļūdīsimies, ja pa abām svētku vietām kopā (ieskaitot "Nākotne 700" organizētājus) minēsim vismaz 2500 aktīvu dalībnieku. Pieskaitot viņiem apmēram piecas reizes lielāku klausītāju un skatītāju pulku, redzam, ka 1970. gada dziesmu svētki pulcējuši vienkopus ap 15.000 tautiešu. 100.000 Ziemeļamerikā dzīvojošo latviešu vidū tā nosimte, kurai dziesmu svētki kļuvuši par vienu no spēcīgākiem nacionāliem magnetiem, ir tātad visai iespaidīgs (15%), un šai ziņā jau sasniegts stāvoklis, ko gandrīz var saukt par kulmināciju. Lielo ļaužu pieplūdumu tad nu izmanto gan svētku rīkotāji, gan citas organizācijas un pat atsevišķas personas, gādājot, lai dziesmu svētku norise būtu, cik vien iespējams, plaša un daudzveidīga. No ziņām vadonī un avīzēs (sk., piemēram, garu garos sarakstus laikr. Latvija Amerikā 49. un 50. num.) redzams, ka Toronto deviņās dienās (27. jūn. — 5. jūl.) bija paredzēti vismaz 70 dažādi sarīkojumi un sanāksmes. Puse no tiem gan ietilpa jaunatnei paredzētajā "Nākotne 70 nedēļā, bet arī to vidū netrūka tādu, kas ieguva plašāku ievērību un atsevišķi nebūtu nodalāmi. Tā bez pieciem tīri mūzikāliem sarīkojumiem un jauno atskaņotāju konkursa Toronto notika vēl trīs Bruno Skultes Koklētāja un Velna izrādes, ļoti plašs tautas deju uzvedums (ap 10.000 skatītāju!), divi Līgo vakari (Sidrabenē un Saulainē), īpašs skautu un gaidu sarīkojums, bez tam pieci svētku dievkalpojumi, septiņas izstādes (trīs no tām personīgas), trīs teātra izrādes un tikpat rakstnieku sarīkojumu (Balsis 70, oficiālais rakstnieku rīts un „pagrīdes" dzejnieku pēcpusdiena), kam visam vēl pievienojās vesela rinda semināru un referātu, dažādu organizāciju saieti, laikam arī filmu izrādes, kā arī sporta spēles, „jautrie" un „draudzības" vakari, balles, buršu komeršs u.t.t. Losandželosas dziesmu svētkos, kas ilga tikai četras dienas (3.—6. jūl.), sarīkojumu skaits, protams, bija daudz mazāks (sk. tālāk iespiesto Anšl. Eglīša rakstu). Bet šo svētku rīkotājiem nācās rēķināties arī ar daudz mazāku publiku, un, kā liecina pēcsvētku ziņas avīzēs, tad Losandželosa bija spējusi pulcēt tikai apmēram sesto daļu no tā tautiešu kopskaita, kāds bija Toronto. Viss tas rāda, ka arī dziesmu svētku vispārējā norisē jau esam nonākuši gandrīz līdz kulminācijai, kur tālāk iet tikpat kā neiespējams. Cik tas patiešām lietderīgi un attaisnojams idejiski, var atkal debatēt — tāpat kā līdzīgās reizēs agrāk. Taču pret šo izvēršanos plašumā pagrūti cīnīties, un, ja no tās necieš pats svētku kodols, lielākām bažām par sadrumstalošanos nav pamata. Dziesmu svētku rīkotājiem gribot negribot jārēķinās ne vien ar savām un tālāk lūkojošos mūziķu vēlmēm, bet arī ar publiku, kuras intereses šai pasākumā ir tāds pat faktors kā dziedātāju, dejotāju un pārējo tiešo dalībnieku aktivitāte. Viena otra grāmata, glezna, skaņu plate un pat atsevišķu mākslinieku koncerti vēl var tapt individuāli, kādreiz kompromisā neielaižoties, turpretim dziesmu svētkos, kur satek un krustojas tūkstošu intereses un gaume, gluži bez piekāpšanās nekad neesam varējuši iztikt un laikam arī neiztiksim. Bet arī pati publika diezgan labi zina, kas dziesmu svētkos liekams pirmā un kas otrā vietā. To pieredzējām jau dažās agrākās reizēs (Ņujorkā, Klīvlandē) un vēl vairāk tagad Toronto. Pat tik īpašs sarīkojums kā atsevišķs simfonisks koncerts, par kādu vēl nesen jau ierunāties vien šķita riskanti, šoreiz, kad to pirmoreiz varēja īstenot, izrādījās tik gaidīts, ka visiem interesentiem ieejas biļešu nepietika. Līdzīgi izpārdots bija garīgais koncerts, tāpat ļoti dzīva atsaucība bija koru koncertam, un gluži bez tās nepalika arī šaurāk iecerētie, neizdevīgākā laikā iekritušie pārējie mūzikālie sarīkojumi. Šo dzīvo un mērķtiecīgo klausītāju interesi tad nu gribētos izcelt kā aizskanējušo dziesmu svētku otru cerīgāko zīmi. Īpaši plašajā Toronto panorāmā tā nepārprotami parādīja un pierādīja, ka, ejot tālāk kalnup, reizē nebūt nav neiespējams iet arī dziļāk. Tādējādi mūsu dziesmu svētkiem trimdā pavērti vēl jauni apvāršņi, un atliek vienīgi cerēt, ka tos neatstās neievērotus arī nākošo svētku organizētāji. Latvju Mūzikas īpato mērķu, kā arī lasītāju īpašo interešu dēļ nav iespējams apstāties atsevišķi pie itin visiem 1970. gada dziesmu svētku sarīkojumiem. Izņemot „kanadiešu" rezervēto nostāju pret notikumiem Losandželosā, tie turklāt jau visai plaši aprakstīti pārējā periodikā. Tādēļ sekojošās lappusēs — līdzās Losandželosas svētku vispārējās norises aprakstam — būs iespiestas vienīgi atsauksmes par abu 1970. gadā notikušo dziesmu svētku galveniem, proti, svarīgākiem mūzikāliem sarīkojumiem. Toronto tādi bija: (1) dziesmu svētku atklāšana un ieskaņa sestdien, 27. jūnijā (ar īpašu mūzikālu programmu otrā daļā), (2) garīgs koncerts piektdien, 3. jūlijā, (3) koru kopkoncerts 4. jūlijā un (4) latviešu simfoniskās mūzikas koncerts 5. jūlijā, kam līdzās vēl jāatzīmē (5) „Nākotne 70" norisē iekļautais jauno mākslinieku koncerts 2. jūlijā. No Losandželosas sarīkojumiem savukārt recenzēti: (1) ar dziesmu svētku atklāšanu apvienotais izlases koncerts 3. jūlijā un (2) kopkoru koncerts 5. jūlijā. 
Rietumkrasta latviešu dziesmu svētkos Losandželosā piedalījās arī igauņu un lietuviešu kori. Tautasdziesmu daļas nobeigumā tie dziedāja kopkorī, ko diriģēja E. Brusubārdis 
Šai rakstu sērijai beigās vēl pievienotas tās atsauksmes, kas par Toronto sarīkojumiem bija lasāmas kanādiešu presē. Tā kā latviešu avīzēs tās tikai atstāstītas, kas savukārt ietekmēja vēlāk vienu otru asu niansi „lasītāju balsis", tad tajās izteiktie spriedumi — neatkarīgi no tā, kā mēs uz tiem reaģējam — prasa vismaz precīzu dokumentējumu. Tāpat dokumentācijas dēļ iespiests septiņos apcerētajos sarīkojumos atskaņoto latviešu kompoziciju saraksts, kas — līdz ar šā ievada statistisko pusi — savukārt derēs nākošam dziesmu svētku vēsturniekam. 

29 “Latvju Mūzika” nr. 4 (01.01.1971.) | Tālivaldis Ķeniņš

Kanadas latviešu dziesmu svētku atklāšanas koncerts 
Tālivaldis Ķeniņš 
Piektos latviešu dziesmu svētkus Kanada atklāja 27. jūnija rītā (pulksten 11) Toronto Royal York viesnīcas koncertzālē, kurā bija pulcējušies 300—400 klausītāju — viņu vidū daudz tālu ciemiņu no Anglijas, Zviedrijas un Austrālijas. Pēc Almas Mačas iejūtīgi nodeklamētiem Andr. Eglīša un I. Vīksnas patriotiskiem dzejoļiem un kopīgi nodziedātās Latvijas valsts himnas svētkus atklāja rīcības komitejas priekšsēdis Žanis Šmits. Tam sekoja „Nākotne 70" vadītāja Dr. Voldemāra Gulēna uzruna, LNAK darbinieka V. Upeslāča svētku runa un citu zemju latviešu pārstāvju sveicieni. 
Svētku ieskaņas koncertā bija patīkama iepazīšanās ar gados vēl jauno basu Alfrēdu Spricenieku. Viņam teicams balss materiāls, laba dikcija un jau gluži izlīdzināts tonis. Ar gadiem tas iegūs arī plašāku rezonanci un amplitūdu, kas nepieciešama tādos dziedājumos kā Alfrēda Kalniņa Krīvu Krīvā (Brīvzemnieka teksts) un Jāņa Mediņa prologā operai Uguns un nakts (Rainis). Bija interesanti atkal dzirdēt emocijām bagāto Aleksandra Okolo-Kulaka dziesmu Dēlu saucēja (A Pelēcis). Rūpīgi, ierosinoši jauno dziedoni pie klavierēm pavadīja Alfrēds Štrombergs. Galvenais devums šoreiz bija tomēr koncerta sākuma posmā dzirdētā latviešu kamermūzika, kas izskanēja pārliecinoši, pat spoži — tiklab vērtējot no kompoziciju kalibra, kā arī no atskaņojumu kvalitātes. Viesi no Ročesteras — mums labi pazīstamais mākslinieku pāris Norma Auziņa ar dzīves biedru Ronaldu Leonardu klausītājus burtiski valdzināja ir ar suverēno spēles techniku, ir ar inteliģento interpretējumu. Tādi mākslinieki mūsu sarīkojumus un skaņdarbus jau paceļ starptautiskā vērienā. Arī pašas kompozicijas bija vieni no vērtīgākiem latviešu kamermūzikas pienesumiem. Gundara Pones Sonāta solo čellam (prologo—fuga—presto—epilogo) ir ne tikai techniski ļoti prasīgs darbs, bet tā atklāj daudz interesantu aspektu autora "pirmsavangarda" periodā arī mūzikāli. 

Drošais formas lējums, kūsājošie ritmi un melodiskā izteiksme liecina, ka Pone, ja vien viņš to būtu vēlējies, būtu varējis gūt it spožus panākumus arī tā dēvētās tradicionālās kompozicijas technikās. Atteikšanās no šādiem ceļiem un pievēršanās jauniem, laikmetiskiem meklējumiem nebūt nevājina viņa pozicijas radītājā laukā. R. Leonarda interpretējumu varētu kurmet apzīmēt ar neiespējamo terminu — perfekcija. Īpaši saistīja novērotā plānveidība skaņu nokrāsu izveidošanā, kas bija apvienota ar jūtīgu ekspresiju un toņa bagātību. Plašākais skaņdarbs programmā tomēr bija Alberta Jēruma 2. sonāta vijolei un klavierēm, kurā Normai Auziņai teicama līdzgaitniece bija pianiste M.L. Faini. Par šo sonātu, ko tāpat kā Pones kompoziciju bija gadījies dzirdēt jau agrāk (gan citā atskaņojumā), gribētu teikt to labāko. Tā ir pats zīmīgākais un formā visskaidrākais darbs komponista instrumentāldarbu vidū. 
Vienā daļā, t.s. dubultloka paveidā Veidotā sonāta ietver sevī klasiskos šās formas nodalījumus, kas izstrādāti tik koncīzā un pārskatāmā veidā, ka nebija sajūtama nekāda liekvārdība, nedz muzikālo domu izplūšana vai garlaicība. Skaņdarbs veidots bagātā melodikā vijoļpartijas rakstībā un ritmiskā pulsā ostinato figūrās klavierpartijā, tā panākot apskaužamu līdzsvaru abu instrumentu dialogos. Šis ir skaņdarbs, ko vērts mācīties un kuru prieks klausīties. Tā laikam arī bija domājusi Norma Auziņa, jo viņas atskaņojums dzirkstīt dzirkstīja lociņa finesēs un pasāžu rotaļībā, kur dramatiskais elements labi saistījās ar skerco posmu humoru un lirisko daļu jūtīgo ekspresiju. Abi viesi tika apveltīti ar uzmanīgo un pacilāto klausītāju jūsmīgiem un daudz atkārtotiem aplausiem. Tiešām jauks, daudzsološs ievads garajā un bagātajā "Nākotne 70" un dziesmu svētku sarīkojumu virknē! 

30 “Latvju Mūzika” nr. 4 (01.01.1971.) | Valentīns Bērzkalns

Garīgais koru un simfoniskais koncerts 
Valentīns Bērzkalns 

Kā jau atzīmēts ievadrakstā, šie koncerti notika dziesmu svētku pēdējās dienās — 3., 4. un 5. jūlijā, kad tautiešu kustība Toronto bija sasniegusi paisuma brīdi. Līdz ar to tie ieguva maksimālo atsaucību: koru koncertā (Maple Leaf Gardens telpās) ieradās pāri pār 10.000, bet abos pārējos koncertos (Metropolitan United Church un Raiersona politechniskā institūta telpās) — 1500 resp. 1400 klausītāju. Salīdzinājumam piebildīsim, ka 1969./ 70. gada sezonā visā Ziemeļamerikā notika ap 120 latviešu koncertu ar pilnu mūzikālu programmu, un tiem bija 19—20.000 klausītāju. Bet tā kā vairākums noklausās divus trīs latviešu koncertus, tad faktiski mūsu mūzika šādā veidā sasniedz tikai kādu desmito daļu no visiem latviešiem. Domāju, šī „aritmētika" vien skaudri atgādina, kur pašreiz esam, un vēl skaudrāk — kā mūsu mūzikas dzīve izskatītos tad, ja dziesmu svētku piepeši vairs nebūtu. Tādēļ dziesmu svētku rīkotāju rokās ir liela atbildība, lai šie svētki, kas tagad būtu drīzāk jāsauc atkal par dziesmu un mūzikas svētkiem, nepaliktu vienīgi senu „atmiņu dārzs", bet lai tie reizē rosinātu mūs jaunām aistētiskām interesēm, dotu tādus jaunus pacēluma brīžus, ko parastā ikdiena nedod. Taisni šai aspektā — un lai atļauts pateikt to jau sākumā — pēdējie Toronto dziesmu svētki izcēlās ir kā vieni no bagātākiem, ir — ievērojot tīri praktiskās iespējas — kā vieni no mērķtiecīgākiem. Bet nesteigsimies ar spriedumiem, iekāms neesam pieminējuši, kas trīs apceramos koncertos vispār dzirdēts un vērots, dziedāts un spēlēts. * 

Tā nebija nedz nejaušība, nedz lokālo interešu aizstāvēšana, ja visu garīgā 
koncerta programmu dziesmu svētku rīkotāji bija nodevuši Toronto dzīvojošiem māksliniekiem. Enerģiskā Arvīda Purva vadītais Sv. Andreja cv. lut. draudzes koris ir vienīgā un reizē viena no lielākām vienībām (ap 65 dzied.), kuras repertuārā ietelp gandrīz viss raksturīgākais, kas latviešu garīgajā mūzikā sacerēts. Dzīvā publikas atsaucība savukārt ļāvusi šim korim lielāku darbu iestudēšanai saistīt līdzi šad tad orķestri, kāds (ap 45 mūziķi) bija komplektēts arī šoreiz (koncertmeistare: Dorisa Bodraga). Bez tam Toronto mīt citi nopietni mūziķi — viņu vidū latviešu koncertdzīvē nesen ienākusī jaunā ērģelniece Anita Grigale-Rundāne, kurai šai koncertā — ir kā solistei, ir kā pavadītājai — bija nākošā svarīgākā loma. Ap pusotras stundas ilgajā koncertā dzirdējām vienīgi mūziku, neko citu, kas šķita varbūt mazliet neparasti, bet — nepagarināja norisi un neatkārtoja to, kas šoreiz tika teikts „citām skaņām citā mēlē". Programmas centrā: paša diriģenta 1957. gadā korim un ērģelēm komponētā, bet pēc tam korim un orķestrim pārstrādātā kantāte Brīnumu Dievs un Jāņa Kalniņa 1953. gadā ar angļu tekstu komponētā Symphony of the Beatitudes, latviskā versijā Svētlaimības simfonija — arī korim ar orķestri. Bez tam koris līdz ar ērģelēm un orķestri koncerta sākumā atskaņoja Bacha korāli Svētku dziesma, līksmi skani (Wachet auf), bet beigās — A. Purva aranžēto J. Neandera himnu Teici to Kungu. Pārējie skaņdarbi bija Viktora Baštika dziesma Dieva soļi, balsij un ērģelēm, Haralda Berīno augstai balsij, mežragam un ērģelēm komponētais psalms Iz Dāvida 121. dziesmas un divi malējās daļas no Tālivalža Ķēniņa ērģeļu svītas (Suite in D: Prelude, Toccata). 

Dziesmu svētku vadonī, rakstot par paša darbu, A. Purvs izsakās, ka daudzi baznīcu darbinieki vēl tagad iet „vecā Stendera pēdās", dainas par Dievu noliekot "pagānu dziesmu kārtā". Tam iepretim Purvs piemin divrindu Dievs kokiem lapas deva un analogu vietu no bībeles dziesminieka Dāvida (104:13), tā paskaidrojot, kas viņu mudinājis sacerēt garīgu kantāti, kuras teksts ņemts vienīgi no dainām un U. cedriņa dzejas. Līdzīgā nolūkā risināta Brīnumu Dieva melodika, dainu tekstam paturot „tautas dziesmas raksturu", tāpat „tautas mūzikai raksturīgas iezīmes" izmantojot citur. Šādas ieceres šaurākā veidā kādreiz Latvijā jau izmēģināja ir dievturi, ir pāra kristiešu baznīcas, un mūsdienās, kad Dievu reizēm slavē pat ģitāras vai džess, Purva „deklarācija" ir pavisam mērena. Cita lieta, kā tā īstenota muzikāli plašākas formas ietvaros, un te spriedumi var dalīties. Lai gan Purva kantātē netrūkst inspirātīvas mūzikas un īpatas folkloristiskas nokrāsas (sevišķi dainu vietās), tās tematiskais kopauds ir diezgan vaļīgs, tāpat maz izmantotas iespējas, ko šādā virzienā varētu veikt orķestris. Autors gan orientējas pašā instrumentācijā, kas ir skanīga, bet neļauj orķestrim risināt kādu patstāvīgu pavedienu, līdz ar ko tā vieta kompozīcijā paliek sekundāra. Un tomēr — kaut īpatno kora epizodu dēļ vien — Brīnumu Dievs jāatzīst par ieguvumu, jo šai nozarē mums apcirkņi joprojām vēl patukši. Labi arī, ka ar darbu varēja iepazīties dziesmu svētku klausītāji, kuru vidū dažiem Purvs kā komponists droši vien bija pasvešs. Par pašu atskaņojumu savukārt jāsaka tikai labākais. Vispirms jau teicams bija koris — gan izlīdzināto balsu, gan tonālās un ritmiskās tīrības dēļ, bet tāpat ar patiesu interesi varēja vērot arī diriģentu, aizvien skaidri izceļam kā skaņdarba tematiskās līnijas, tā arī dinamisko pulsējumu. Labāk balansēti varēja būt vienīgi dažu instrumentu koptembri orķestrī, taču mūsu varēšanu robežās par tādām lietām jau gandrīz neklājas runāt. Lietiskas (A. Purva) piezīmes iespiestas vadonī arī par J. Kalniņa Svētlaimības simfoniju. Šis pusstundu garais skaņdarbs komponēts ar angļu tekstu, izmantojot Matēja evaņģēlija 5. nodaļā lasāmos Kalna svētrunas vārdus (3—12), pirms kuriem nāk īss evaņģēlista ievads basa balsij (1— 2). Šai versijā, orķestri aizstājot ērģelēm, Symphony of the Beatitudes pirmoreiz atskaņota autora vadībā Fredriktonā 1958. gadā (CMC orķestra mūzikas katalogā minēts, ka arī ērģeļpartija tad bijusi autora rokās). Pēc 11 gadiem Purvs uzņēma šo skaņdarbu savā repertuārā un šai sakarā "iekārtoja" tā tekstu latviešu valodā. Jaunajā versijā (un tagad jau ar pilnu orķestri) Svētlaimibas simfonija pirmoreiz atskanēja Toronto 1970. gada 18. aprīlī, bet pēc tam — dziesmu svētkos. Nezinu, cik plašas pilnvaras J. Kalniņš bija parakstījis A. Purvam, bet latviešu teksts atklāj dažas prozodijas problēmas, par ko neviens šimbrīžam vēl nav rakstījis. Runa par šādās reizēs tikpat kā neizbēgamo mūzikālo un valodas akcentu nesaskaņu, piemēram, šai skaņdarbā tik svarīgajā vārdā "svētīgi" (ja nemaldos, 3. daļā), tāpat līdzīgas neveiklības gadījās šur tur citur. Tās negribot atsauca atmiņā ir agrīnākos "latviskotos" vācu korāļus, ir Latgalē dziedātās baznīcas himnas (Augstais Dīvs, Dabasu Ķē-ne-ņa!) un lika pārdomāt, vai tik mēs šais lietās neesam mazliet pavirši vēl šobrīd. Visādi citādi J. Kalniņa skaņdarbs sagādāja toties īstu mūzikālu veldzi. Gan neņemos spriest, cik autentiski ikreiz ir attiecīgajam kolorītam izvēlētie orientālie tonālie līdzekļi (melodika, harmonijas), taču tie bija interesanti un techniski veikli izmantoti. Kalniņa kompozicija balstās uz zīmīgiem kodolīgiem motīviem, kas atjautīgi saausti divu atšķirīgu plašāku posmu tematiskā kontrastā, tā gandrīz simmetriski interpretējot visus 10 Kalna mācības teikumus. Ik teikums par sevi ir patstāvīga simfonijas daļa, ieskaitot pagaro finālu (Mat. 5:12), un katra no tām atkal kontrastē savā starpā. Bez tam pēc 7. daļas Kalniņš iekomponējis plašu tīri simfonisku intermeco, kas pilda liriskas starpspēles funkcijas un reizē sagatavo klausītāju jau manāmi drāmatiskākai tālākai mūzikai. Šī lielo līniju mērķtiecība ir Svētlaimibas simfonijas galvenā raksturība, un tā liecina par rūpību, ar kādu autors tuvojies iecerei, kas viņa daiļradē pēc Hamleta bijusi varbūt viena no vis atbildīgākām. Bet arī citos aspektos simfonijā netrūkst raksturīgu un autoram īpatu kvalitāšu. Tādas ir J. Kalniņa dzīvā izdoma un ideju tēlainība, kas programmatiskā darbā ir vieni no galveniem ieročiem, tāpat — visnotaļ mērķtiecīgais vokālo un instrumentālo partu samērs un dinamiskie līdzsvari, kā arī skaidrā, nepārblīvētā un lietiskā tekstūra. Beidzot nevaram nepieminēt arī Kalniņa harmonisko valodu, kas jaunumu meklētājiem gan varbūt šķita “vecmodīgāka", taču par spīti tam skan svaigi un krāsaini. 

Visas šīs kvalitātes atklājās arī pašā atskaņojumā, ko tāpat rūpīgi un ar lokanu zizli vadīja A. Purvs (īso solo ievadu patīkami nodziedot jaunajam basam Alfrēdam Spriceniekam). Salīdzinot ar Brīnumu Dievu, Svētlaimības simfonijas vokālā puse bija ne vien tonāli prasīgāka, bet arī trīs reizes garāka, taču koris turējās apbrīnojami droši un brīžiem gandrīz jau sacentās ar spēlmaņiem orķestrī. Trešais plašākais skaņdarbs bija T. Ķēniņa „D" ērģeļsvītas 1. un 3. daļa (vidējā daļa „Variācijas par indiāņu šūpuļdziesmu" palika neatskaņota). Ķēniņa mūzika šai koncertā bija vislaikmetīgākā, un autors par to piezīmē: 

„Prelūdija rakstīta neoklasiskā kontrapunkta stilā ar fugas formas iezīmēm. Tās straujais sižets — tema — tiek rādīts dažādos palielinājuma, apvērsuma un stretto paveidos. Tokātas forma (3. daļa; V.8.) ir izveidotāka un raksturā plašāka, izmantojot vai visu ērģeļu dinamisko skālu. Tās metriskā uzbūve (nepārtrauktas 12/8, 6/4 un 3/2 mutācijas) šādā veidā ietver vairākus ritmiskus un melodiskus elementus, kas savā starpā asociējas un tematiski paplašinās līdz noslēguma kulminācijai". 

Lai cik uzmanīgi klausītos, visai autora domu un kompozitoriskajiem paņēmieniem pirmajā reizē līdzi izsekot nav iespējams. Taču arī tā šī mūzika šķita ļoti vitāla, interesanta ūn saturīga, un ik „skaņai un saskaņai" tajā ir sava noteikta funkcija, ik līnijai un kritienam vai pacēlumam — savs motivējums un gala mērķis. Jo dzīvs un drošs bija arī šīs techniski visai prasīgās mūzikas atskaņojums, īpaši tokātā, kuru A. Grigule-Rundāne parādīja tik virtuozā vērienā, kādu latviešu koncertos gadījies pieredzēt tikai retumis. Tāpat teicama un izdomā interesanta bija jaunās ērģelnieces reģistru izvēle, ko viņa vēl apliecināja arī pavadījumos. Tālāk jāpiemin vēl soprāna Austras Holcmanes atskaņotie vokālie darbi. Pretēji kormūzikai savās solo dziesmās V. Baštiks ir manāmi „liberālāks", ko pieredzējām jau Klīvlandē (1968) un ne mazāk raksturīgi arī šoreiz dzirdētajos Dieva soļos (J. Babres teksts), kas līdzās vienai otrai īpatnai šķautnei saistīja arī ar mērķtiecīgo formālo līniju. H. Berīno Iz 121. Dāvida dziesmas (1930) turpretim ir zīmīgs romantiķa darbs — gan ar inspirātīvu melodiku un krāsainām harmoniskām puantēm, bet mūsdienu klausītājiem tomēr jau it kā out—of—date. Par spīti ne gluži skaidrajai latviskai izrunai, A. Holcmanes balss skanēja patīkami un bija spēcīga (domāju, arī ar labu rezonanci). Tāpat visumā pārliecināja viņas interpretācijas veids, un, ja atļautu laiks, publika no viņas būtu labprāt paklausījusies vēl ko vairāk. H. Berīno skaņdarbā iēkomponēto mežraga partiju savukārt atskaņoja kanādiete Šarona Freizere (Fraser). Aprakstītos skaņdarbus jauki ielogoja jau sākumā pieminētie Bacha un Neandera korāļi, pēdējo (Teici to Kungu) dziedot arī publikai. Grigule-Rundāne te atvēra visus ērģeļu reģistrus, un kopīgais tutti atskanēja tik majestātiski, ka dažs labs pat aizmirsa palūkoties pēc nēzdoga. Tā skaistais Dieva daudzinājums beidzās ar varenu gaiša mažora akordu, un var būt, ka Viņš mūs šoreiz uzklausīja tiešām vērīgāk nekā vienā otrā citā reizē. 


Arī nākošā lielākā sarīkojumā — koru kopkoncertā dominēja mūzika, jo tiklab svētku uzruna un apsveikums (Z. Šmits, LNAK priekšsēdis T. Kronbergs), kā arī pārējā ceremoniālā daļa bija diezgan īsa un lietiska. Mazliet ilgāk gāja vienīgi I. Alksnim, iepazīstinot publiku ar atsevišķi estrādē uznākošiem koriem (parastā gājiena ielās šoreiz nebija). Šāda amerikāniska paraža mūsu dziesmu svētkos parādījās pirmoreiz, un veiklākā veidā visas 52 vienības varēja saplūdināt kopā varbūt 15—20 minūtēs, turklāt tad nepietrūktu aplausu līdz pat beigām. Tagad tos gandrīz vairāk saņēma mazākās vienības, ieskaitot „solistu" J. Ansbergu no Bostonas, un brīžiem tas izskatījās jau drusku pēc līdzjūtības... Otrs ārīgs, bet attaisnojies jaunums bija dažu lielāku koru sieviešu balsu novietojums tālāk spārnos, kamēr mazākās vienības palika priekšā, tāpat vairāk vienkopus šoreiz bija vīru balsis, pirmajam ducim ieņemot jau piekto rindu no priekšas. Diemžēl, avīzēs redzamajā kopainā diskriminējošā kārtā daļa tautu meitu abos spārnos kaut kā pazudušas ... Šā vai tā — jaunais nostatījums, kaut gan ne gluži „fotogenisks", akustiskajam koplējumam tomēr manāmi palīdzēja, un tādu to vajadzētu paturēt arī nākotnē. Kopkoncerta programmā, kā tas Kanadas dziesmu svētkos jau ierasts, bija vienīgi a cappella darbi. Bez abām himnām (God Save the Queen šoreiz aizstāja T. Ķēniņa harmonizētā K. Lavalē O Canada) koncerta pirmajā daļā jauktie kori vēl atskaņoja: (3) Jurjāna A. Mūsu Tēvs (Mat. 6:9—13), (4) E. Dārziņa Ciānas bērnus (Aspazija), (5) V. Dārziņa Birzīm rotāts (K. Jēkabsons), (6) K. Kažociņa Kā gulbji (Ed. Veidenbaums), (7) J. Norviļa Kalna bērējus (ar kāda uz Sibīriju deportēta dzejnieka tekstu), bez tam vēl (8) Alfr. Kalniņa Imantu (A. Pumpurs) un (9) V. Ozoliņa dziesmu Dzērves un ērglis (J. Jaunsudrabiņš). 

Garīgā koncerta smagums bija Arvīda Purva un Sv. Andreja draudzes kora ziņā 

Otru daļu ievadīja četras dziesmas vīru korim: (10) J. Graubiņa t.dz. Padziedam nu, bāliņi, (11) V. Baštika Vasara (K. Skalbe), (12) H. Pavasara Jāņu laiva (K. Skalbe) un (13) J. Vītola Dies irae (Plūdons). Tām sekoja (14) J. Kalniņa Līgo dziesma jauktam korim un (15) J. Cīruļa Saule laivā sieviešu korim (A. Švābe), pēc kam jauktie kori atskaņoja vēl (16) E. Melngaiļa t.dz. Svešā zemē, (17) V. Dārziņa t.dz. Es izaugu pie māmiņas, (18) J. Norviļa t.dz. Tumsa, tumsa, (19) E. Melngaiļa t.dz. Tumša nakte, (20) A. Feila t.dz. Div' pļaviņas es nopļāvu, (21) J. Graubiņa t.dz. Silmala trīcēja un (22) Jāņa Mediņa himnu Tev mū&am dzīvot, Latvija (Plūdons). 

Dziesmu svētku pirmatskaņojumu pieredzēja Norviļa Kalna bērēji, Baštika Vasara, Cīruļa Saule laivā un Dārziņa Es izaugu, kam varētu pievienot arī nu jau visai populāro Pavasara Jāņu laivu, ko gan dziedāja jau dziesmu svētku jaundarbu koncertā 1961. gadā. Pārējie kordarbi dziedātāju vairākumam bija toties pazīstami no kādas agrākas reizes. Tīri techniski gandrīz visa programma bija pa spēkam arī mazākām - vienībām, un jāsaka, ka šoreiz to varēja vērot arī atskaņojumu laikā. Virsdiriģenti (jeb diriģenti, kā tas lasāms vadonī) bija tie paši, kurus redzējām tribīnē jau IV Kanadas latviešu dziesmu svētkos, proti: starplaikā jau goda virsdiriģentu kārtai piebiedrojies Jānis Norvilis, bez tam vēl — Alberts Jērums, Arvīds Purvs un Roberts Zuika. J. Norvilis bez abām himnām vadīja arī abas paša dziesmas, R. Zuika savukārt diriģēja vīru kopkori, kamēr pārējās 14 dziesmas bija uz pusēm sadalījuši A. Jērums ar A. Purvu. Tā kā lielākā daļa dziesmu bija sakārtotas pa divām, trim vai četrām kopā, tad diriģentu un dziedātāju kontakts šoreiz bija jau manāmi ciešāks, tāpat mazliet ietaupījās laiks, jebšu ar pārējo norisi kopā koncerts tik un tā ilga apmēram trīs stundas. Jau A. Purva vadītajā Jurjāna Mūsu Tēvā varēja manīt, ka šoreiz strādāts bija daudz vai vismaz vairāk nekā dažos citos svētkos. Ar visu vienkāršību Jurjāna klasiskā dziesma prasa plašu līdzsvarotu kantilēnu un gaumīgu dinamisku sakārtojumu, nerunājot jau par tonālo tīrību, kas mūsu koriem, tikko nāk modulācijas vai asāki intervāli, palaikam bijusi problēma. Šoreiz par to vairs nebija jādomā, un arī interpretējuma fineses — tāpat kā diriģenta žesti — caurcaurēm bija lietiskas un mērķtiecīgas. Purvs nepieder pie tā dēvētiem impulsa diriģentiem un ārēji brīžiem ir pat pavēss, bet viņš prot arī no lielā kopkora izvilināt to, ko grib, un tas nav nemaz tik vienkārši, kā varbūt izskatās vērotājam no malas. Bez tam A. Purvs pirmajā daļā vadīja A. Kalniņa Imantu un V. Ozoliņa Dzērves un ērgli. Ja Imantam sākumā vēl it kā pietrūka skaņrakstam īpatnās romantiskās teiksmainības un pret beigām skaidrāku harmonisku akcentu, tad Dzērves un ērglis visnotaļ plūda cēli un atraisīti, turklāt arī tonāli tā bija vieno no vistīrākām dziesmām. A. Jēruma rokās sākumā bija abu Dārziņu un K. Kažociņa oriģināli. Arī Jērums nepieder tiem, kuri gaida iedvesmu "no augšas", tāpat viņš necenšas diriģēt „skaisti" vai kā citādi oriģināli. Viņa mājieni izskatās drīzāk mazliet neveikli, taču saskaņa ar dziedātājiem viņam reizēm bija pat sirsnīgāka nekā, piemēram, Purvam. Jēruma pievilcība, jādomā, slēpjas viņa konsekvencē, apbrīnojami smalkajā dzirdē un mūzikālitātē, ko nevar nepamanīt un nerespektēt. To redzējām jau celtnieciski labi pārskatāmos E. Dārziņa Ciānas bērnos, kaut pret šās dziesmas emocionālo pusi diriģents bija manāmi atturīgs. Pasveša šoreiz šķita V. Dārziņa dziesma Birzīm rotāts Gaiziņš, kuras ritmus esam dzirdējuši parasti smagnējākus. Turpretim liriski sapņainā Kažociņa dziesma Kā gulbji Jēruma interpretējumā ieguva tik dzidras kora krāsas un tik taustāmu tēlainību, ka to nevar aizmirst vēl šobrīd. Kažociņš gan nepaguva izaugt, un viņa kompozitoriskie līdzekļi ir tikpat naīvi kā Veidenbauma pesimistiskais pasaules vērojums, bet šī dziesma ir mūzikāli inspirātīva, un laikam tāpēc diriģenti atgriežas pie tās vēl un vēl. 
J. Norviļa interpretējumā dzirdējām viņa paša dziesmu Kalna bērēji. Liriski rezignējošā noskaņā tajā izskan uz Sibīriju deportēta latvieša ilgas pēc dzimtenes, un komponists tām atradis arī adekvātu, kaut ne gluži oriģinālu muzikālo izteiksmi. Nelūkojoties uz aktuālo sižetu, publika Kalna bērējus (tāpat kā Ciānas bērnus) saņēma pavēsi, radot iespaidu, ka pret mūsu vēstures traģiskākiem epizodiem mēs jau esam kļuvuši remdeni. Kā diriģents Norvilis šķita raupjāks nekā kollēgas, taču pārliecina viņa lietišķība, un jāpieņem, ka galvenajās līnijās cits diriģents Kalna bērējus labāk neparādītu. Koru koncerta otra daļa savā saturā vairs nebija tik viengabalaina, turpretim dialogs starp atskaņotājiem un klausītājiem nu jau krietni atplauka. Dziesmu svētkos vēl vairāk nekā kārtējos koncertos paiet zināms laiks, līdz publika „iesilst", kādēļ programmas sakārtotājiem jāpalauza galvas, kā atrast modus vivendi, lai vilks būtu paēdis un kaza dzīva. Ko sākumā vēl neiespēja jauktie kori, to tagad visai drīz panāca vīri, kaut viņu nebija sevišķi daudz (120—130) un vairākums jau piebiedrojies veterāņu kārtai. Bet vīru balsis mūs vienmēr īpaši saista un vēl vairāk — kad tās nonāk tik nepielūdzama vadoņa kā R. Zuikas rokās. Zuika visā četriniekā bija noteikti dinamiskākais diriģents, un, kaut pāra interpretējuma finesēs ar viņu var nebūt vienis prātis, koris viņam seko gandrīz ar fatālu apmātību un skan pat tad, kad, liekas, visi spēki jau galā. Tā tas bija parastam sastāvam nemaz tik viegli nesasniedzamajā J. Vītola dziesmā Dies irae, kas atskanēja tik vareni, kā varbūt pats autors to dzirdējis tikai retās reizēs (cita starpā šo dziesmu ar nosaukumu Atmaksas diena dziedāja arī pagājušās vasaras dziesmu svētkos Rīgā). Bet tāpat pārliecinoši un kā tonāli, tā ritmiski tīri izskanēja arī meistarīgā J. Graubiņa likteņdziesma Padziedam nu, bāliņi, kā arī izteiksmē samērā vienkāršā, noskaņā gaišā V. Baštika Vasara, un sava šarma galu galā netrūka arī spilgti ritmiskajai H. Pavasara Jāņu laivai, kaut pēdējo varbūt varētu dziedāt vēl sirsnīgāk, ritmiski līganāk. Zuikas vadītā Dies irae bija arī pirmā dziesma, ko nācās atkārtot, suminājumu saņemšanā daloties arī komponista atraitnei A. Vītolai. Tāpat dziedātāju un klausītāju pateicību nācās saņemt Vasaras autoram Baštikam un vēlāk J. Kalniņam. Pēc vīru koriem arī jauktie kori bija jau manāmi dzīvāki. A. Purvam šai daļā bija jāvada J. Kalniņa nu jau pavisam populārā Līgo dziesma, kam sekoja sieviešu balsu vien atskaņotā J. Cīruļa Saule laivā- un mazliet vēlāk — E. Melngaiļa Tumsa nakte un A. Feila Div' pļaviņas. Šai četriniekā ar dzidru rotaļīgumu un zināmu sentimentu izcēlās Cīruļa dziesma, kas gan pagalam īsa un kurā mūsu koru pašreizējā sastāvā altiem pietrūka tā sulīguma, par ko kādreiz priecājāmies Latvijā. Otra veiksmīgākā Purva vadītā dziesma šai daļā bijā raitā ritmiskā rakstā parādītais Feila sabalsojums, ko arī vajadzēja atkārtot. Man šai dziesmā gan nekad nav patikusi „figūrācija" pēdējā divrindā, kas tautas meldijai kaut kā nepieder, bet — par gaumēm parasti nestrīdoties, un ar laiku jau pierod pie visa. 
Līdzīgā kārtā laikam neklājas strīdēties arī par J. Norviļa sabalsoto tautas dziesmu Tumsa, tumsa, ko divi reizes vadīja pats autors. Un tomēr — arī kumeliņš, ja vien kurmet muzikāls, ne visus soļus tekot piesper vienādi stipri. Kā būtu bijis, ja Norvilis šoreiz diriģētu V. Dārziņa „latvju milzi Gaiziņu", bet par "Tumsu" nebēdātu Jērums ? Beigās jāpiemin četras pēdējās A. Jēruma vadītās dziesmas — E. Melngaiļa Svešā zemē, V. Dārziņa Es izaugu pie māmiņas, J. Graubiņa Silmala trīcēja un Jāņa Mediņa Tev mūžam dzīvot, Latvija. Jēruma tautasdziesmu interpretējumi agrāk man ne visai patikuši, radot iespaidu, ka tautasdziesma — sevišķi, kur apdare vienkāršāka — Jērumu neko daudz neinteresē. Tagad turpretim jādomā citādi, jo tik ģenuīnu iejūtu kā, piemēram, Svešā zemē jau sen nebiju pieredzējis. Līdzās Kažociņa un Ozoliņa oriģināliem šī Melngaiļa dziesma izcēlās arī ar gandrīz jau perfektu tīrību, un kā lai apraksta tās kora tembru krāsainību, kurā Melngailim nav līdzinieku vēl šobrīd? Ne tik veiksmīgi toties rita V. Dārziņa sabalsojums, kas gan arī pašā apdarē maz raksturīgs. Bet pēc tam nāca atkal sprigani jautrā un ritmiski asprātīgā Graubiņa dziesma Silmala trīcēja, kuras atskaņojums vēlreiz jo uzskatāmi pierādīja, cik daudz šoreiz bija strādājuši kā kori, tā diriģenti. Līdzīga rakstura Graubiņa sabalsojumi dziesmu svētku kopkorim nereti bijuši problēmatiski, taču tagad ir ritmiski, ir tonāli Graubiņš nešķita grūts, drīzāk otrādi! Protams, tik virtuozā interpretējumā arī šis darbs nopelnīja atkārtojumu, tā ka beigās ik diriģentam vismaz pa vienai dziesmai nācās vadīt divi reizes. Visbeidzot atskanēja Jāņa Mediņa patriotiskā dziesma Tev mūžam dzīvot, Latvija, ko publika joprojām noklausās piecēlusies. Par šīs himnas mūzikālo pusi bijuši dažādi spriedumi, bet, ja nu mēs to labprāt dziedam un klausāmies vēl otrā paaudzē, tad gandri gribētos zīlēt, ka tā dzīvos arī trešajā un tālākās paaudzēs! Cildeno koncerta finālu, diemžēl, sagandēja atsevišķu dziedātāju pēc tam „spontāni" sāktās Vienas zemes skaņas, kam pamazām pievienojās gandrīz visa auditorija. Vai tad mēs vēl tagad nejūtam, no kuras debess puses nākusi šī Raiņa dzejolim pavisam svešā plēšeņu meldija, un vai bez tās mēs savā tautiskajā pārliecībā un dzimtenes mīlestībā nebūtu pietiekami droši?! Pārķerot žurnālista spalvu, beigās vēl jāatzīmē koru apbalvošana pirms koncerta otras daļas. To dara visos lielākos Ziemeļamerikas latviešu dziesmu svētkos jau kopš 1958. gada. 

Tradicionālo ceļojošo balvu (vairogu), ko piešķir starplaikā rosīgākajai vienībai, šoreiz bija nopelnījis J. Bāruša vadītais Toronto vīru koris Viesturs, tā piebiedrojoties agrākiem ceļojošo balvu saņēmējiem Dziesmu Vairogam Mičigenā (1958, 1961, 1963), Rotai Konetiketā (1965) un Toronto Sv. Andreja draudzes korim (1968). Dažādas citas balvas saņēma: Hamiltonas jaunatnes ansamblis Dzintars (kā lielākā jauniešu vienība; dir. A. Skudra-Kārkliņa), Dziesmu Vairogs (par nopelniem jaundarbu atskaņošanā; A. Kalnājs), Toronto Sv. Andreja draudzes koris (par īpaši mūzikāli vērtīgu programmu sagatavošanu; A. Purvs), kā arī Toronto koris Daina (kā vienība ar lielāko jauno dziedātāju nosimti; A. Skudra-Kārkliņa), Toronto vīru ansamblis Kalvis (visvairāk koncertu; J. Dzeguze) un Londonas latviešu koris (kā lielākā aizjūras vienība; A. Jērums). Otru ceļojošo balvu — šķīvi par kuplāko jauniešu pieplūdumu savukārt saņēma Hamiltonas cv. lut. draudzes koris (A. Skudra-Kārkliņa), kam pašās beigās jāpievieno vēl divi apbalvoti atsevišķi dziesmu svētku dalībnieki: vecākais dziedātājs V. Plukšs no Bradfordas Anglijā (83 g.v.) un jaunākā dziedātāja Sarma Aistare no Čikāgas (11 g.v.). 

Pēdējo lielāko mūzikālo sarīkojumu — latviešu simfoniskās mūzikas koncertu gaidījām — ja tā neskan pliekani — ar vislielāko ilgošanos. Ne tāpēc vien, ka šāds sarīkojums dziesmu svētkos notika pirmo reizi, bet vēl vairāk aiz tā iemesla, ka latviešu simfoniskā mūzika trimdā vispār bijusi gandrīz nesasniedzama. 

Viens pilns koncerts kādreiz Lībekā (1948), pēc tam epizodiski atsevišķu darbu atskaņojumi dziesmu svētkos Indianapolē (I 960), Klīvlandē (1963, 1968), Toronto (1965), kam vēl var pievienot kādu puskoncertu Stokholmā (1958), apmēram stundu trimdā apgādātajās skaņu platēs un dažus raidījumus cittautu radiofonos — tas gandrīz viss, ko šai laukā 25 gados esam spējuši (vai gribējuši) darīt! Un pat no tās rosīgās simfoniskās mūzikas dzīves, kas pēc kara pulsē Rīgā, trimdā pazīstam ļoti maz, jo latviešu partitūras ar "gādīgās" Maskavas žēlastību līdz skaņu studijai nonāk tikai pēc gadiem ilgas gaidīšanas. leskaņotā vidū turklāt velti meklēt trimdinieku darbus: to autori, kas jau miruši, vēl joprojām nav "pārvērtēti", citi — vēl dzīvi. . . Šādā kopainā aprakstāmais koncerts, kaut ar īrētu orķestri, nebija vis kāds lukss, bet vislielākā vajadze. Taisni ar simfonisko mūziku mērī nāciju mūzikālo pilngadību, un, lai kā citi vērtētu mūsu individuālos sasniegumus, mums vismaz nevar pārmest, ka šo fainomenu nepazīstam. Protams, latvju simfoniskā mūzika vēl ir samērā jauna (pirmajai partitūrai nesen aprita 90, pirmajiem atskaņojumiem — 82 gadi), bet cik tad vecāka ir, piemēram, somu un norvēģu vai mūsu lielāko kritizētāju — kanādiešu un amerikāņu tā paša veida mūzika? Nē, šai ziņā mums nav jākaunās, drīzāk tad par to, ka mums trūcis mērķtiecības un izmaņas savas skaņu mākslas tālākā populārizēšanā, un te nu darīts par maz ne vien trimdā, bet pat "labajos gados" kādreiz Latvijā. Tādēļ Toronto notikušajam koncertam bija ļoti liela nozīme, un, kaut no dziesmu svētku estrādēm vien pasauli neiekarosim, tas vismaz parādīja, ka arī trimdā var darīt vēl šo to vairāk. Šo koncertu turklāt gluži neignorēja arī „lielā" prese, tā ka beigās tomēr gribētos runāt par jaunu pagriezienu, reizē cerot, ka tas varētu dot savus augļus nākotnē. — Pretēji iepriekšējiem sarīkojumiem, simfoniskā koncerta programmā gandrīz puse laika bija veltīta jaundarbiem. Tādi bija rīcības komitejas pasūtinājumā šim koncertam īpaši komponētā Jāņa Kalniņa Latviešu dziesmu svētku uvertīra un līdzīgā veidā dzimusī Tālivalža Ķēniņa Trešā simfonija. Bez tam pirmatskaņojumu pieredzēja Ādolfa Ābeles jau 1943. gadā pabeigtā rapsodija Latvijas kalnājos, Latvijas lejās .. . Pārējie skaņdarbi bija vecākajai paaudzei jau pazīstamā Alfrēda Kalniņa Svīta no operas Baņuta (pēc 1938. gadā publicētās partitūras) un Jāņa Mediņa 1932. gadā komponētais Koncerts klavierēm cis-mollā ar orķestri, šos piecus darbus savukārt ielogoja jaunā Kanadas himna O Canada (C. Lavallēe) un Baumaņu Kārļa Dievs, svētī Latviju, kas šoreiz atskanēja jaunā, T. Ķēniņa 1968. gadā darinātā instrumentācijā. Paprāvais (pilna sastāva) orķestris bija komplektēts no Toronto simfoniskā orķestra mūziķiem, un to vadīja jau kopš 1965. un 1968. gada dziesmu svētkiem arī jaunākajai paaudzei pazīstamais diriģents un komponists Jānis Kalniņš, bet solists (Jāņa Mediņa koncertā) bija Latvju Mūzikā jau vairākkārt pieminētais pianists Arturs Ozoliņš. Koncertmeistars savukārt bija kanādietis Izidors Desers (Desser). J. Kalniņa 12 minūšu garajā uvertīrā par tēmām izmantotas tonāli un metriski atšķirīgas tautas melodijas — Padziedam nu, bāliņi un Dziedāj' tautu tīrumā. Abas tās stāsta par dziedāšanu, tātad vismaz nomināli iederas skaņdarba "programmā", un autors tās parādījis gan visā augumā, gan segmentos (un sekvencēs), gan savijot kontrapunktiskā kopaudā. Viss tas darīts veikli, tāpat atjautīga bija instrumentācija, un tomēr jaunā uvertīra šķita beigās it kā par garu. Varbūt tāpēc A. Jērums (recenzijā Laika) atstāsta kādu angļa Vona Viljema teicienu par tautasdziesmas viengabalainībā slēptām problēmām, kaut tam pretim varētu minēt jo izdevīgus piemērus no Brāmsa vai Čaikovska mūzikas, kas rādītu, ka arī Vona Viljema „aksioma" nav diezcik droša. Pats atskaņojums toties bija vairāk nekā respektējams un, jādomā, arī adekvāts. lespējams turklāt, ka Latviešu dziesmu svētku uvertīra — kā darbs, kas aizpilda zināmu robu — atskanēs vēl nākamos dziesmu svētkos, jo tā tīri lietiskās funkcijas arī kritiķis negribētu apšaubīt. Nākošais skaņdarbs bija Alfr. Kalniņa Svīta no operas Baņuta, Autors tai izvēlējies operas ievada andantino, kam seko sēru maršs no 2. cēliena un ievadmūzika 3. cēlienam. Kā jau to pieminējis A. Purvs programmas "ieskatā" vadonī, Kalniņš šai svītā sēru marša oriģinālpartitūru ievērojami pārveidojis, izvēršot to plašā trīsdaļīgā formā, līdz ar ko šī svītas daļa kļuvusi par garāko un iespaidīgāko. Pirmā un vēl vairāk trešā daļa ("Līgo svētku pievakarē") bez skatuviska turpinājuma var šķist toties fragmentāra. Par Baņutas mūziku vispār — kaut vai jauko agrāko reminiscenču dēļ vien — vēl ko jaunu pateikt ir pagrūti, jo ik takts, ik lappuse te skan tik sirsnīgā un patiesā valodā, ka veids, kā tā kārtojas formāli, ir gandrīz nesvarīgs. Jaunākā paaudze, kas nepazīst visu operu, andantino daļā gan varbūt saklausīja pāra notis, kas mazliet atgādina kādas Dvoržaka tēmas sākumu (,Jaunās pasaules" simfonijas lēnajā daļā), taču šī līdzība ir akcidentāla, un technikas, kā abi komponisti risinājuši savas domas tālāk, ir pārāk dažādas, lai domātu par kādu ietekmi. (Un ja arī tāda būtu, tā būtu slēpusies kaut kur dziļi zemapziņā — tāpat, kā tas bijis vietumis paša Dvoržaka mūzikā, un citā sakarā — arī kādā tālāk pieminētā Rachmaņinova darbā.). J. Kalniņš, kas Baņutu daudz diriģējis jau Latvijā, šai svītā bija ielicis mīļākās domas, ko visnotaļ tad arī varēja vērot tās atskaņojuma finesēs. Pēc tam nāca apmēram 19 minūšu garā T. Ķēniņa Trešā simfonija (allegro moderato—lento inquieto—molto animato e brioso). Šir ir Ķēniņa pirmais cikliskais darbs, kurā izmantotas tradicionālās pilna orķestra iespējas, jo viņa pirmā simfonija (1959) bija komponēta kamersastāvam, bet otra (1968) — concertato stilā un formā, t.i., kā „dialogs" solo instrumentiem un orķestrim. Citādi jaunā simfonija ne pavisam nav tradicionāla — vismaz latvju mūzikas kopainā, un tās celtnieciskā puse ir tik īpatna un sarežģīta, ka bez paša autora palīdzības pirmajā brīdī klausītājam tā var šķist diezgan mīklaina. Te tad būs atkal vietā dažas "piezīmes", kas lasāmas jau vairākkārt pieminētajā dziesmu svētku vadonī. Ķēniņš tajās pastāsta, ka viņš skaņdarbā pirmoreiz konsekventi izvairījies no parastajām divu temu (sonātas un rondo) formām, ik posmā izmantojot atšķirīgu tematiku, ko "gan aplido citi melodiski, ritmiski un kontrapunktiski elementi, bet kas savā raksturā ir ar dominējošu nozīmi". Par atsevišķu daļu uzbūvi savukārt lasāms: „Pirmās daļas temu, kas iecerēta pustoņu un tercu intervālos, pavada trioļu un sinkopētu astotdaļnošu kustība, kuru spraigums kontrastē ar tēmas ritmisko vienkāršību. Divi kulminācijas punkti — pirmā posma variāciju noslēgumā un sekojošās fugas kāpinājumā — izveido (...) tiltu starp atturīgiem ievada un beigu posmiem. "Otra daļa (...) iecerēta kā sava veida pasakalja (baroka laikmeta nepārtrauktu variāciju forma; V.B.), kuras pamatelementu veido kanoniska tema canto fermo paveidā. Tā atkārtojas piecas reizes dažādu skaņu augstumu, intensitātes, nokrāsu un ritma variācijās, kamēr četri epizodiski segmenti un noslēdzēja "koda" ievada jaunus elementus un jau eksistējošo figūru metamorfozas. "Trešās daļas galvenais motīvs bāzēts 12 toņu seriālā temā, ļoti brīvā konfigūrācijā, ritmiski un harmoniski asā un agresīvā apdarē. Toties — pretēji- simfonijas otrai daļai, kas (...) vidus posmā mēģina sasniegt ekstatisku kāpinājumu — šeit starp trauksmainiem malējiem posmiem esmu centies panākt liriski ekspresīvu kontrastu, varbūt pat dziļdomīgā noskaņā". Šīs "piezīmes" galvenokārt domātas, lai paskaidrotu jaunā darba strukturālo pusi, kamēr pašu mūziku tās neattēlo. Mūziku jau arī nevar atstāstīt — tā vienkārši jānoklausās, un, ja vien auss ir moža, mēs gandrīz neapzinīgi nojaužam, kas tajā labs, skaists vai kā citādi pievilcīgs. 

Mani Ķēniņa simfonijā nepārsteidza tik daudz techniskā veiklība, atsevišķas idiomas, "stratagemas" u.t.l. lietas, ko vienā vārdā var apzīmēt par device, kā tas mūsdienu mūzikai nereti zīmīgais, gandrīz mistiskais "skaņu un saskaņu" skurbums, dinamiskais spriegums un tembru spēle, kas sagādā tīri aistētisku baudījumu. Ja sākumā, sekojot „piezīmēm", domas vēl nodarbināja tēmas un tās pavadoņu dažādās funkcijas, tad skaistajā pasakaljā (kas cita starpā aizņem pusi no visa laika) viss tas aizmirsās. Aizmirsās arī, cik reizes un kā kārtojās īpatnās kanona variācijas, un te gribējās klausīties tikai mūziku, kas bija ne tik vien tonāli, bet arī orķestrāli fascinējoša. Tāpat dziļu iespaidu atstāja kontemplātīvais posms trešajā daļā, kaut komponists ilgāk pakavēties neļāva un simfonija izskanēja tikpat strauji, kā tā bija sākusies. Vispār Ķēniņa mūzika ir ļoti lakoniska, un šai ziņā tā bija spilgts pretstats gandrīz visiem pārējiem darbiem. Bez tam jaunā simfonija izcēlās ar laimīgu atsevišķu daļu samēru un stilisku vienotību, kaut pašā materiālā no tiešākiem "kopsaucējiem" autors vairījies. Ķēniņa līdzšinējā daiļradē šī simfonija turklāt jāatzīst par vienu no progresīvākiem darbiem, kurā nemanām nedz atkārtošanos, nedz cita veida "ritardando". Tā nu Ķēniņš laikam aizvien būs individuālists un varbūt arī mazliet vientuļš, bet tāds ir viņam nolemtais ceļš un mums, klausītājiem, atliek tikai sekot līdzi. Par pašu atskaņojumu šo to varbūt varētu arī piebilst. Taču neaizmirsīsim, ka tik komplicētas partitūras iestudēšanai divi trīs mēģinājumi ir daudz par maz, un šā fakta priekšā pat J. Kalniņa rutinētais zizlis ne viscaur spēja būt pilnīgi drošs. Koncerta otra daļa sākās ar divreiz garāko Jāņa Mediņa cis-molla klaviefu koncertu. Šā skaņdarba tapšana bijusi cieši saistīta ar kādu svarīgu epizodu komponista dzīvē, un tas veltīts izcilajai pianistei Lilijai Kalniņai-Ozoliņai. Viņa šķīrās pati no dzīves drīz pēc tam, kad koncerts bija pabeigts, līdz ar ko tā atskaņošana ieilga. Starplaikā (1934) savukārt bija notikuši vairāki V. Dārziņa pirmā klavierkoncerta atskaņojumi, tā ka Mediņa opuss sasniedza estrādi tikai 1935. gada 4. martā, kad to — ar autoru pie diriģenta pults — NO simfoniskajā koncertā spēlēja dāņu pianiste Fr. Ellegarde. (Vadonī lasāmais "1936. gada aprīļa sākums" ir Mediņa autobiogrāfijā Toņi un pustoņi iezagusies atmiņas kļūme.) Minētās asociācijas daļēji izskaidro šā skaņdarba emocionālo zemtoni un pianistisko virtuozitāti, kurā it kā „izaicināts" ir Rachmaņinovs, ir Čaikovskis (piemēram, drāmatiskajos oktāvu kritienos un spožajās kadencās). Līdz ar to kāda drīksna no ārienes ieaudusies Mediņa tonālajā valodā, kas steidzīgāku klausītāju var vedināt uz jaunām asociācijām. Bet arī tāds "paraugs" kā Rachmaņinovs nebija gluži bez ietekmēm: viņa 3. klavierkoncertā ir, piemēram, nenoliedzamas, kaut neapzinīgas senslāvu baznīcas mūzikas transfigūrācijas, par ko pat nebūtu jābēdā, un tomēr autors pats to negribēja atzīt! Lai nu kā, mēs Mediņu cienījam un domājam, ka viņš nav nemaz tik neoriģināls. Mediņa melodikā, ja arī tajā būtu pa nogulsnei, netrūkst tomēr stūrainības un īpata vēriena, kas skan drīzāk ziemeļnieciski, tāpat Mediņa harmonijām ir viena otra asāka šķautne, un arī dialogi starp solistu un ne mazāk spožo orķestri, kā to labi raksturojis A. Jērums Laikā, šai koncertā risinās pārliecinošāk nekā Rachmaņinovam. Vienīgais, ko Mediņam piezīmēja jau agrāk, ir šā darba malējo daļu (allegro moci erata, allegro) tematiskā līdzība, kā arī pavaļīgā forma, bet Mediņš nemīlēja schēmas, un viņa izšķērdīgais talants tajās justos kā krātiņā. Beidzot — Mediņa klavierkoncertam latviešu mūzikā ir vēl īpaša nozīme kā šī žanra pirmniekam, un — kā avīzē Latvija Amerikā pasprucis kollēgam I. Saksam — vienreiz mums galu galā „ar kaut ko vajadzēja sākt". Šo koncertu atskaņoja mūsu pašreiz izcilākais pianists Arturs Ozoliņš, kurš tik plašas latviešu auditorijas priekšā spēlēja pirmoreiz. Par viņa technisko gatavību jau liecinājušas agrākās uzvaras, un arī Mediņa virtuozais skaņdarbs ir pa spēkam tikai tāda kalibra pianistam kā Ozoliņš, tā ka šai ziņā vēl kādi komplimenti lieki. Kas pēc ilgākas atkalredzēšanās toties pārsteidza vairāk, tā bija Ozoliņa apbrīnojamā iejušanās pašā mūzikā. Vienalga vai tās bija drāmatiskās pārgāju pasāžas, vai emocijās kūsājošās galveno temu melodijas un liriskais melancholisms adagio daļā, vai tīrai pirotechnikai domātās kadencas (veselas trīs!) — visur Ozoliņš jutās vienādi drošs un atraisīts, un pat patvaļīgi ,,preparējies" cis stīgas āmurītis, kurš savus nedarbus pieteica jau visai agri, mākslinieku neko daudz nesamulsināja. Ozoliņa temperaments vispār izrādījās manāmi straujāks nekā diriģentam, tā ka orķestris atbildēja solistam reizēm it kā vilcinoties, bet šīs lietas bez pamatīgāka sadarba ne ikreiz novēršamas, un lielajās līnijās Mediņa koncerta atskaņojums atstāja tomēr neaizmirstamu iespaidu. Pēc tam dzirdētā A. Ābeles rapsodija vairs nespēja tā saistīt, kā gaidījām. Varbūt tam par cēloni bija kāda parallēle ar J. Kalniņa uvertīru (līdzīga „aksioma"?), jebšu vairāk šis skaņdarbs pēc Ķēniņa un Mediņa nešķita vienkārši īstajā vietā. Pašai par sevi Ābeles rapsodijai toties nevar noliegt savu pievilcību, kaut vai interesantā sižeta dēļ, tāpat tās instrumentācija, laimīgāk balansēta, neskanētu varbūt nemaz tik indifirenti, kā brīžiem likās šoreiz. Bez tam mums tik un tā bija jāatgriežas reālajā, teiksim atklāti, tautiskajā gaisotnē, un šai aspektā Ābeles sirsnīgais Latvijas kalnu un leju tēlojums savu mērķi noteikti sasniedza. Beigās pieminēsim vēl ļoti dzīvo atsaucību, kādu gan diriģentam, gan solistiem un abu jaundarbu autoriem parādīja klausītāji, īpaši bagātus aplausus, kad jau bija izskanējusi Latvijas valsts himna, saņēma Jānis Kalniņš, kurš tos savukārt noraidīja uz orķestri, tā ka pēdējam nācās piecelties ne reizi vien. Tiem dažiem īstenajiem kanādiešiem, kas sēdēja zālē, mūsu eksaltācija šķita droši vien neparasta, taču tā bija dabiska un pašsaprotama kā aizvien, kad jāšķiras no kaut kā mīļa un skaista un — uz ilgāku laiku. 

Un tagad vēl pāra vārdus kopsavilkumam. Kā atsevišķu koncertu apraksti, tā tālāk iespiestais skaņdarbu kopsaraksts rāda, ka šo dziesmu svētku programmas bija ne vien kvantitatīvi, bet arī citādi bagātas un interesantas, ieskaitot dažu mazāk pazīstamu agrāko, tāpat jauno darbu izvēli. Pēdējo vidū jo nozīmīga vieta bija plašākām instrumentālām kompozicijām, kādas ārpus dziesmu svētkiem citur tikpat kā nav iespējams dzirdēt. Tāpat visumā mērķtiecīgs, gaumīgs un — kā koru koncertā — arī praktiski reāls bija šo programmu sakārtojums. Otrkārt, Kanadas latviešu dziesmu svētku mūzikālie sarīkojumi gandrīz viscaur izcēlās ar teicamu un reizēm pat izcilu atskaņojuma līmeni. Kā svētku ieskaņas, tā simfoniskajā un pa daļai arī garīgajā koncertā galvenā loma te bija, bez šaubām, izcilu profesionālo mākslinieku līdzdalībai, taču ne mazāk pārsteidza arī mūsu amatieru — koru muzikālais sniegums, kas nepārspīlējot jāatzīst par vienu no labākiem, kādu trimdas dziesmu svētkos vispār laimējies novērot. Mēs aizvien esam ticējuši latviešu radītājas skaņu mākslas vērtībām, turpretim to parādīšana klausītājiem nereti atstājusi pa vēlmei, un cik zīmuļgalu nav aizmetuši recenzenti, meklējot vārdus, kā pateikt taisnību un tomēr nevienu nesarūgtināt! Tagad par to nebija jābažījas — arī šā rakstītāja kollēgām, jādomā, ne! Visbeidzot nevar neatzīmēt vēl kādu raksturīgu novērojumu, proti, mērķtiecību, ar kādu Toronto kārtojās gan dziesmu svētku mūzikālās puses idejiskās, gan tīri praktiskās lietas, šāda mērķtiecība — un līdz ar to paši panākumi — iespējama tikai tad, ja visu muzikālo jautājumu iecere un īstenošana ir kompetentu un tālredzīgu lietpratēju rokās, un kamēr viņu netrūks, tik ilgi mūsu skaistākā nacionālā tradicija pastāvēs turpmāk un varbūt pat ies vēl kalnup. 

31 “Latvju Mūzika” nr. 4 (01.01.1971.) | Viktors Baštiks

Jauno skaņu mākslinieku koncerts 
Viktors Baštiks 
Kā jau atzīmēts Latvju Mūzikas 2. numurā, V Kanadas latviešu dziesmu svētku ietvaros izsludinātā sacensība bija paredzēta tikai jaunākajai paaudzei, pie kam bez parastā jaundarbu konkursa (kora un solo dziesmā) šoreiz notika vēl otrs konkurss atskaņotājiem mūziķiem. Pirmā konkursa termiņš bija 1969. g- 1. XI, un no piecu autoru iesūtītiem skaņdarbiem žūrijas komisija (prof. T. Ķēniņš, I. Sakss) par godalgojamiem atzina Lilijas Sabīnes Zobenas sešbalsīgu jaukta kora dziesmu Koks (ar K. Dāles Dieva vēju tekstu) un Mārtiņa Aldiņa dziesmu Lec, saulīte solo balsij ar kokļu pavadījumu. L.S. Zobena dzīvo Anglijā, bet M. AldiņŠ — ASV, un abi autori saņēma otru godalgu, t.i., 100 dol. katrs (pavisam šim konkursam bija paredzēti 600 dol.). Atskaņotāju mākslinieku konkurss notika dziesmu svētku laikā (29. VI), un tajā piedalījās 14 mūziķu (7 pianisti, 3 stīdzinieki un 4 dziedātāji). Konkursa admnistrātors bija Z. ZentiņŠ, bet žūrijas komisijas locekļi — prof. T. Ķēniņš un A. Štrombergs no Toronto, I. Dunkele un A. Dunkels no Zviedrijas un Ks. Bidiņa ar A. Jērumu no Anglijas. Jaunāko pianistu grupā (līdz 18 g.) pirmo godalgu (200 dol.) izcīnīja Anda Zirnīte (ASV), bet otru (100 dol.) — Inese Cernauska (Kanādā), kamēr vecākā grupā (19— 25 g.v.) pirmo godalgu (250 dol.) saņēma Marta Borgiele (ASV). Bez tam šai grupai 
īpašu 100 dol. balvu bija piešķīrusi Toronto latviešu nama dāmu komiteja, ko ieguva Dagnija Blaumane (arī ASV). Pārējo instrumentālistu jaunākā grupā pirmo godalgu (200 dol.) izcīnīja Arturs Jansons altvijoles spēlē (Kanādā), bet otru (100 dol.) — čelliniece Linda AJļe (ASV). Dziedoņu vidū pirmo godalgu (250 dol.) savukārt ieguva Dace Kārkliņa (Kanādā), kamēr otru godalgu (150 dol.) uz pusēm piešķīra Richardam Bacānam (ASV) un Imantam Bārušam (Kanādā), (šim konkursam rīcības komiteja bija paredzējusi 10 balvas 1800 dol. robežās, tā ka arī tajā daja līdzekļu palika neizlietota.) Pēc tam (2.V11) "Nākotne 70" norises ielogā notika īpašs otrā konkursā piedalījušos mūziķu koncerts, par ko lasāms tālāk iespiestajā komponista V. Baštika recenzijā. „Tam, kas notiek šovakar, precedenta nav", — šo prof. T. Ķēniņa atziņu citējot, vēlos atzīmēt arī recenzenta grūtības, vērtējot Kanadas 5. latviešu dziesmu svētku ietvaros "Nākotne 70" rīkoto jauno mūziķu koncertu. Programmas dalībnieki, konkursa balvu saņēmēji, ir vēl ļoti dažādās mūzikālās attīstības pakāpēs — no iesācēja soļiem līdz koncertestrādes gatavībai. Konkursā par standartu tika ņemta Toronto karaliskās konservātorijas prasības, kāpēc visai nozīmīgs ir dalībnieku vecums resp. jaunums un līdz ar to — progresa iespējas nākotnē. Tā kā obligāts bija arī viens latviešu skaņdarbs, programma izvērtās vai pilnīgi latviska, kas pats par sevi jau ir panākums — jaunie mūzicē un jaunie arī klausās latviešu mūziku. Tik daudz jaunu cilvēku publikā, kā tas bija šoreiz, latviešu koncertos parasti neredzam. Ja pieņemtu, ka koncerts atspoguļoja vispārējo stāvokli, secinājums būtu: vislabāk mums veicas ar pianistēm. Inese Černauska deva techniski solidus atskaņojumus (T. Ķēniņa sonātas Andante ar variācijām un Kabaļevska prelūdija, op. 38 —16), apliecinot sevi arī kā labu ansambļa mūziķi pavadījumos un koncerta beigās Bēthovena c-molla trio 1. daļā. Marta Borgiele Vītola prelūdijā, op. 10—3, un Šopēna polonēzē, op. 44, sniedza smalki izstrādātu spēli, parādot arī labu stila izjūtu. Dagnijas Blaumanes T. Ķēniņa sonātas 1. daļas atskaņojums asi tvertā interpretējumā reljefi izcēla šā mūsu laikmeta darba šķautnainos ritmus un motorisko trauksmi. Andas Zirnītes J. Vītola Ej, saulīte variācijas (op. 6) bija vērienīgas un dinamiskas — koncerta iespaidīgākais sniegums. Stīgu instrumentu grupā par visai teicamu bračistu sevi parādīja Arturs Jansons ar T. Ķēniņa Andante molto sostenuto (no vijoļsonātas) un G. Jakoba Scherzo (no svītas). Kā vijolnieks viņš piedalījās jau pieminētā Bēthovena trio atskaņojumā. Liekas, brača tomēr labāk "guļ" viņa rokās. Jaunākā konkursa dalībniece Linda Aļļe sniedza Jāņa Mediņa Āriju un 1. daļu no Sensānsa čella koncerta. Šo visiem čelliniekiem pazīstamo koncertu viņa droši vien spēlēs visu mūžu un vēl daudz to spodrinās un pārveidos, bet jau tagad viņas spēlē redzam labu technikas progresu un jaužam sološa mūziķa dzirksti un tvērienu. Ai, dziedātāji, kur jūs noslēpušies? Latvieši tak paši sevi dēvē par dziedātāju tautu; kā tad izskaidrot, ka konkursā un līdz ar to arī koncertā tik maz bija pārstāvēti dziedātāji? Richards Bacāns, izvēloties H. Berīno Kalnā kāpēju, bija mērķējis diez 
gan augstu, bet lai šī dziesma viņam kļūst par motto, jo augstu vēl jākāpj. Patīkamais tembrs vēl atskaņotajos darbos (J. Norviļa Dzimtene un E. Dārziņa Spāniešu romance) liecināja, ka ir vērts strādāt "gads pēc gada". To pašu varam sacīt Imantam Bārušam, kas savā plašajā elpā un tonī slēpj īpaši kvalitātes plāksnē vēl veidojamu talantu. Viņa atskaņotās dziesmas — Alfr. Kalniņa Mans namiņš, V. Dārziņa lesēju liniņus un Tumša nakte — bija laba izvēle, piemērotas balsij. Krietni augstāk dziesmu kalnā stāv Dace Kārkliņa (J. Vītola Aizver actiņas, Mirdzas dziesma, Man prātā stāv un H. Pavasara Aicinājums). Viņa jūtas it ērti uz estrādes un dzied ar pārliecību, patīkamā mūzikālā sniegumā. Arī kāds "cietāks rieksts" dziesmu izvēlē viņai būtu bijis pa spēkam un vēlams. Še jūtam jau labus pamatus, tāpēc gaidīsim skaisti tembrētā soprāna tālāko attīstību profesionālā līmenī. Vēl plašākās līnijās, vai interpretējuma dažādībā — to lai nosaka paidagogs. Nedevu vīru balsīm tenora vai baritona apzīmējumu tāpēc, ka tie nebija minēti arī programmā. Koncerts beidzās ar Bēthovena c-molla trio pirmās daļas atskaņojumu, kurā bez jau minētiem mūziķiem piedalījās vēl čellinieks Juris Ķēniņš. Ja viņš nepiedalījās arī konkursā, liekas, vainojams apstāklis, ka žūrijas komisijas priekšsēdis bija viņa tēvs. Beigās vēl pieminama Vera Leinvēbere un Maija Bāruša, kas spēlēja klavierpavadījumus. Tāpat atzīmējams, ka koncertā tika pieminēti arī godalgotie jaunie skaņraži Sabīna Zobena un Mārtiņš Aldiņš, kuri paši balvu saņemšanā nevarēja būt klāt. Kaut nu šis nebūtu pēdējais šāda veida sarīkojums, un lai šie nebūtu pēdējie dziesmu svētki ar šāda veida sacensībām jaunatnei. Vai šīs rindas lasa kāds no nākošo dziesmu svētku rīkotājiem? 

32 “Latvju Mūzika” nr. 4 (01.01.1971.) | Anšlavs Eglītis

IV rietumkrasta latviešu dziesmu svētki 
Anšlavs Eglītis 
Losandželosas dziesmu svētki veidojās ar grūtībām. Problēmatiskais nodoms rīkot svētkus vienā gadā Toronto un Losandželosā kļuva īsta "krize", kad torontieši pēkšņi pārcēla savus svētkus no kāda vēlāka datuma uz jūlija sākumu — tieši uz to pašu laiku, kurā jau bija izsludināti sarīkojumi Losandželosā. Likās, ka ar Toronto "Goliātu" rietrumu "Dāvidiņam" nebūs iespējams sacensties, un pacēlās balsis, ka svētki atliekami uz vēlāku laiku. Tomēr, kad darbs jau sākts, plānu grozīšana vairs nav tik vienkārša. Stāsta, ka arī Vilhelms II pēdējā brīdī vēlējies aizkavēt karu, bet feldmaršals Ludendorfs viņam paskaidrojis, ka varenā mobilizācija, reiz iekustināta, vairs neesot apturama... Tā I pasaules karš un arī 4. rietrumnieku dziesmu svētki gāja vien neapturami tālāk. Gluži negaidīti izcēlās strīdiņi ap okupētās Latvijas komponista V. Kaminska dziesmu, šādas dziesmas jau dziedātas trimdas sarīkojumos, nesaceļot sevišķu ievērību, bet šoreiz jautājums kļuva par laikrakstu polemikas tematu un draudēja sadalīt ne vien rīkotājus un diriģentus, bet pat visu vietējo sabiedrību. Dziesmu drīz vien noņēma, taču nesaskaņas turpinājās, kad V. Kaminska darbu ar O. Vācieša tekstu (pret ko cēlās galvenie iebildumi) mēģināja aizstāt ar kādu citu importējumu — ar L. Vāczemnieka tekstu... Rīcības komitejas darbs kļuva ražīgs tikai pēc tam, kad mazliet izmainījās tās personālais sastāvs. Nevar tomēr teikt, ka šīs domstarpības būtu tikai negatīvas, jo tās apliecināja sabiedrības lielo interesi par dziesmu svētkiem un reizē arī sabiedrisko darbinieku nenogurdināmo enerģiju. No malas raugoties, likās, ka ar mazu piekāpšanos abās pusēs domstarpības varētu viegli izlīdzināt. Bet tāpat grūti iedomāties, cik daudz sarežģīta, pašaizliedzīga un nervoza darba prasa svētku sarīkošana un cik viegli kritizēt darbiniekus malā stāvētājiem. Tā svētku tapšanas procesā pārcilātie un populārizētie nacionālie jautājumi un pieminētais "troksnis" drīzāk veicināja, nekā kavēja svētku izdošanos. Ir jau arī dzirdēts, ka tieši strīdi esot labākais cements, kas satur latviešus kopā... Patiesībā dziesmu svētki būtu dēvējami par latviešu kultūras festivāliem, jo tie tiecas saistīt visas mākslas, sabiedriskus sarīkojumus un — vairāk vai mazāk — arī zinātni. Tā šos svētkus jau 1. un 2. jūlijā ievadīja jauniešu sarīkojumi, dzejas un īsu rakstu rīts, diskusijas par okupētās Latvijas apciemojumu vēlamību, ekskursijas uz mūzejiem u.t.t. 3. jūlijā notika Latviešu ārstu un zobārstu apvienības kongress ar interesantiem zinātniskiem referātiem (to vadīja Dr. mcd. A. Alksnis) un U. Ģērmaņa priekšlasījumu. Visi sarīkojumi, izņemot koru koncertu, notika Biltmora viesnīcā. Sī rietrumkrasta lielākā viesnīca ir īstens labirints ar desmitiem zāļu un veseliem sešiem restorāniem. 
Ne visai sen tajā bija arī teātris ar teicamu skatuvi, bet tas pārvērsts konferenču telpā, un vietējai latviešu trupai vajadzēja daudz izdomas, lai spēlētu Minchauzena precības uz šauras, garai platformai līdzīgas, skatuves, ko no trim pusēm ietvēra īpatns priekškars, kas nereti streikoja. — Lai gan nesen pamatīgi pārbūvēta, viesnīca nav sevišķi moderna un šķiet pārgreznota ar kolonnām, dažādām dzegām, izrakstītiem griestiem un jo raibiem paklājiem. Tomēr — gaiteņi ir plaši un ērti, zāles izšķērdīgi telpīgas, baznīcīgi augstiem griestiem. Liekas, ka pirmoreiz dziesmu svētkos latviešu gleznām bija gandrīz neaprobežotas telpas, kas atļāva ir ērtību, ir pārskatāmību. Skatītāji, kas redzējuši ja ne gluži visas, tad lielāko daļu no agrākām svētku izstādēm, apgalvoja, ka Losandželosas skate kopiespaidā likusies vismodernākā. Par to jāpateicas samērā stingrajai žūrijai, ko vadīja A. Damroze. Izcēlās rietrumkrasta gleznotāji Gv. Augusts, I. Hiršs, K. Laurs, V. Dārznieks, Dz. Cukurs, A. Dārziņa, J. Mattisons, V. Janelsiņa, A. Ēris, R. Slaidiņš u.c, kas visi glezno vairāk vai mazāk laikmetiski. No citām pavalstīm piedalījās prof. A. Annus, J. Annus, J. Sternbergs, M. Vilkisa u.c. No mirušiem māksliniekiem ar iespaidīgiem gleznojumiem bija pārstāvēti J. Tīdemanis un P. Puzinas. No Austrijas piedalījās K. Neilis, no Francijas M. Alksne un E. Zīle, no Argentīnas — Sk. Kocēna. Tēlniecību reprezentēja R. Staprāns, I. Ložeņicina un M. Geistauts, mākslas fotogrāfiju — H. Hofmane, architektūru — St. Borbals, V. Jansone un U. Alberts. Daiļamatniecības skatē-tirdziņā, ko organizēja E. Rozena, piedalījās ap 40 autoru, viņu vidū sudrabkaļi O. Grīns, A. Berķe, J. Riduss, keramiķi I. Graudiņš, A. Graudiņa, R. Alksne, S. Ozoliņa, G. Zandovska, audējas un rokdarbnieces leva Kārkliņa, V. Ķeipāne, A. Cēbera, M. Pīlmane u.c. Svētku viesu varēja būt ap 3000, bet visu sarīkojumu klausītāju un skatītāju kopā pāri par 8000: koru koncertā vairāk nekā 2000, izlases koncertā 700, teātra izrādē 1200, tautiskajā uzvedumā 1700, rakstnieku cēlienā 500, Čikāgas piecīšu izrādē 900 
un ballēs — ap 1300. Teātra izrāde (M. Zīverta Minchauzena precības red.) norita Lejiņu ģimenes zīmē. Pazīstamā aktiera, režisora un drāmatiķa Jāņa Lejiņa parādīšanos Nariškina lomā publika apsveica siltiem aplausiem, godinot viņu kā izcilu personību. Lejiņš tēloja ar jauneklīgu enerģiju, brīžiem sniegdams jo drāmatiskus temperamenta kāpinājumus. Jakobīnes lomu savukārt veiksmīgi tēloja J. Lejiņa meita Lolita L., kas darbojas Losandželosas valsts kolledžā par mācības spēku. Tēlotāju sastāvs vispār bija spēcīgākais, kādu vietējā trupa spēj sniegt (vēl I. Jankovska, I. Tauriņa, M. Vīdnere, R. Liedaga, A. Tipāns (Minchauzens), A. Ābele, U. Streips, E. Eglājs, V. Jurjaks, E. Gernatovskis). Dekorātors bija I. Tilgass, gaismotājs — I. Dižgalvis, kostīmi — L. Lejiņas, dejas — J. Ērgļa-Smaļcova, skatuves meistars — E. Gernatovskis; režisors — Vilis Lapenieks, sen. Tā kā šī luga (mazliet citādā sastāvā) jau spēlēta agrāk, aktieri bija labi iedzīvojušies un tēlojums veicās raiti un iespaidīgi. Inscenējums — ievērojot, protams, neparasto skatuvi — nebija gluži tik veiksmīgs. Patīkami mierīgo skatuves smilšu krāsas drapējumu raibināja nepieskaņoti dekorāciju fragmenti, un arī tērpi, individuāli glīti un rūpīgi darināti, nebija pakļauti kopējam skaņojumam. Traucēja arī simfoniskā mūzika; piemērotāki būtu attiecīgā laikmeta atsevišķu instrumentu vai stīgu ansambļa ieskaņojumi. Galminieku pulciņu savukārt būtu derējis papildināt, lai princesei, piemēram, nebūtu jādejo pārī ar Minchauzena dieninieku Jukumu. Bet kopējs dekorātīvs noveidojums bieži vien ir bijis trimdas izrāžu vājā puse. Uzvedums Skaista mana tēvu zeme, arī V. Lapenieka sakārtojumā, dekorātīvā ziņā bija daudz laimīgāks. Skatuvē viengabalaini un saskanīgi grupējās tautas tērpos ģērbušies dziedātāji un koklētāji, un šā fona priekšā saistoši veidojās atsevišķu grupu dejas. Piedalījās Losandželosas tautas deju ansamblis Pērkonītis, Sanfrancisko ansamblis Ritenītis un kā viesi vietējie igauņu un lietuviešu ansambļi, kā arī rietrumkrasta latviešu apvienotais koklētāju ansamblis. Izcēlās teicēja I. Daugule, kas prata piešķirt savai balsij piemērotu "aizpasaulīgu" tembru. D. Cilne gādāja par klavierpavadījumu un — kopā ar dzejnieku O. Stumbru — pūta arī stabuli. Dziedāja Losandželosas mazkorītis un solo — R. Gerke un L. Kaimiņa. Akordeonu spēlēja R. Gudrups. Sarīkojums publikai ļoti patika, un aplausi negribēja rimties, jo silti suminot arī viesu deju grupas. Raiti norita (pateicoties organizētājas N. Priedītes un pieteicēja I. Dālberga pūliņiem) rakstnieku cēliens, kas šoreiz bija svētku norises vidū, nevis piekabināts pašās beigās. To ar dziesmām gan kokļu, gan ģitares pavadījumā kuplināja A. Jaunzeme. Arī O. Stumbrs daļu no sava lasījuma ("Zemeņu koka dziesmu") nodziedāja spēcīgā basā. Mūsu dzejnieki izrādījās teicami deklamētāji. Spēcīgi un vienkārši tieši šim sarīkojumam rakstītus dzejoļus nolasīja vecmeistare A. Niedra, bet īsti deklamācijas virtuozi izrādījās jaunās paaudzes autori A. Jaunzeme, V. DreimaneMelngaile, O. Stumbrs un I. Lindbergs. Vēl cēlienā piedalījās dzejas vecmeistars E. Patvaldnieks un ar prozas darbiem J. Gorsvāns un B. Veisberga. Anšl. Eglīša romāna fragmentu nolasīja aktieris A. Ābele. Dzejnieks A. Salmiņš šoreiz referēja par trimdas rakstnieku uzdevumu pašreizējā revolūcionārajā laikmetā. Dzejnieks I. Dālbergs nolasīja dažus okupētās Latvijas nacionāli noskaņotu dzejnieku darbus, bet Zviedrijas viesis U. Ģērmanis beigās lasīja stāstu no iecerētās grāmatas par kara ziņotāju pieredzējumiem 2. pasaules kara beigās Liepājā. Daudz klausītāju bija arī Čikāgas piecīšu (A. Lagzdiņa, J. Ankipānes, Ģ. Purina, U. levāna un U. Streipa) izrādei — ar atjautīgu satiras materiālu, pielāgotu dienas notikumiem, daļēji arī dziesmu svētku norisei. „Piecīši" ir veikli, apsviedīgi tēlotāji, un viņu izrādes ierosina, bet laikam tāpēc, ka viņi dzīvo izklaidus un nespēj pietiekami bieži sastrādāt, viņu interpretējumi turas apmēram uz viena un tā paša līmeņa, jau ilgus gadus neprogresējot. Tomēr "piecīši" ir vienīgie mūsu populārās satiras kopēji, un viņu trūkumu mēs sāpīgi sajustu. Nopietnākie, tīri muzikālie sasniegumi koncentrējās izlases koncertā, kura novērtēšana piekrīt speciālistiem. Visai iepriecināja lielais jaunās paaudzes mūziķu skaits un arī — gatavība. Dziesmu svētku degpunktu, protams, veidoja koru kopkoncerts, kas notika Pasadēnas pilsētas plašajā auditorijā. Pasadēna celta Sierra Madre pakājē, brīnumjaukā vietā, kas atgādina Pjemontas apgabalu Itālijā. Skaidrā laikā no auditorijas kāpnēm atklājas krāšņi skati uz kalniem, bet tieši dziesmu svētku laikā uznākušā karstumviļņa un smaceņa dēļ šoreiz bija redzams tikai pelēkas dūmakas aizkars, kurā izgaisa arī tuvējās palmu alejas. Koru koncertu atklāja rīcības komitejas priekšnieks Helmuts Brauķis, programmas pieteicējs bija V. Vaits. Sūtņa prof. A. Spekkes sveicienus nodeva sūtniecības padomnieks Dr. A. Dinbergs, pēc kura vēl runāja Eiropas apspiesto tautu asamblejas prezidents A. Bērziņš. ALA-as vārdā svētku viesus apsveica G. Meierovics, bet I. Reine nolasīja Baltā nama sveicienus, kā arī telegrammu, ko no Dienvidamerikas bija sūtījis Losandželosas pilsētas galva S. Jortijs (Yorty). Bez tam sveicienus bija sūtījis Kalifornijas gubernātors R. Regans, senātors Dž. Merfijs, Pasadēnas pilsētas galva Benedikts un Baltijas valstu konsuli. Pieminama arī īpašā Losandželosas pilsētas domes rezolūcija, kurā laiks no 30. jūnija līdz 6. jūlijam bija izsludināts kā West Coast Latvian Song Festival Days in Los Angeles. Arī par šā koncerta māksliniecisko pusi būs rakstīts citā vietā. Pieminēsim tikai, ka kontakts ar publiku kļuva aizvien ciešāks no dziesmas uz dziesmu, un koncerta spēcīgāko iespaidu deva beigu daļā, kad tālo ceļu no Argentīnas mērojušais Oļģerts Bištēviņš diriģēja kantātes. Varēja gandrīz taustāmi sajust, kā dziesmu gars saviļņo un pacilā klausītājus un dziedātājus, un šai jūsmai, likās, nespēja pretoties pat visskeptiskākie svētku viesi. Kad beigās atkārtoja Jāņa Mediņa himnu Tev mūžam dzīvot, Latvija, bija vien jāatzīst, ka nereti noniecinātās „frazes" par latvisko garu, par tautas vienību, par alkām pēc brīvības un pašu valsts nebūt vēl nav nodilušas, nedz zaudējušas saturu. Koncertam beidzoties, aplausi vēl ilgi turpinājās, un tikai negribīgi un gausi klausītāji sāka virzīties uz autobusiem, vēl labprāt pakavēdamies uz auditorijas plašā portāla kāpnēm. Kā par brīnumu, pievakarē smacenis bija daudzmaz paklīdis, tā ka nu jau varēja saskatīt arī tuvējo kalnu majestātiskās kontūras. Priekšzīmīgi organizēta bija reprezentācijai paredzētā pieņemšana un balle pēc koncerta, kas notika Biltmora viesnīcā un kurā uzrunu teica Kalifornijas senātors Dž. Merfijs. Viesu vidū vēl bija vairāki Losandželosas domnieki, pilsētas protokolšefs, Baltijas valstu konsuli, kā arī kino un televīzijas aktieri. No populārās „Beverli Hilbilliju" sērijas pazīstamais B. Ebsens cita starpā pavēstīja, ka arī viņa 90 g.v. māte esot dzimusi rīdziniece un vēl protot dažu labu latviešu dziesmu. Balle bija tik pārpilna un sardze tik stingra, ka daudzi tīkotāji pat netika iekšā, viņu vidū arī daži mākslinieki (piemēram, M. Grimma-Strause, H. Strauss, O. Bištēviņš, A. Damroze). Bet tāds jau mākslinieku liktenis; viņu slavas brīdis ir uz skatuves, starmešu gaismā. Ikdienā viņi nereti staigā nepazīti un neievēroti, kamēr — kā Pušķina dzejā sacīts — Apollons aicina atkal viņus pie saviem ziedokļiem. Arī atvadu brokastīs, kad dalībnieki dalījās iespaidos un pārcilāja dažādus ierosinājumus nākotnei, valdīja sirsnības un sentimenta gaisotne. Dziļu iespaidu atstāja O. Bištēviņa liecība, ka kopkoncerta tautiskais ētoss un pacilājums aizkustinājis viņu tik dziļi, ka brīžam radušās bažas, vai viņš spēs nodiriģēt savu programmas daļu līdz beigām. lespējams, ka tieši tāpēc svētku koncerta pēdējā daļa izskanēja tik vareni. Brokastu dalībnieku vidū bija arī komponista Jāņa Kalniņa māsa Biruta Tripodi, kas pavadījusi Savienotajās Valstīs jau 44 gadus. Beidzot atzīmējams 5. jūlijā Tempļa baznīcā notikušais svētku pateicības dievkalpojums, kurā piedalījās pieci rietrumkrasta mācītāji (O. Kleinbergs, A. Grietēns, E. Caune, J. Osis un prāv. A. Ernstsons), attiecīgo mūziku atskaņojot dziedātājiem St. Jansonei un J. Kļaviņām un vijolniekam E. Vīnertam.


33 “Latvju Mūzika” nr. 4 (01.01.1971.) | Arvīds Berķis

Izlases un koŗu koncerts Losandželosā 
Arvīds Berķis
Šī bija pirmā reize, kad latviešu dziesmām līdzās tik daudz cildināja palmas, un kāds pārsteigums! Saulē izdeguši smilšu pauguri un kailu, garu stumbru galos patvērušies puskaltušu lapu kūļi — tādas nu izrādījās slavenās palmas jau no Latvijas gadiem atmiņā lolotajā olimpiādes pilsētā Losandželosā . . . Kāds kontrasts pret mūsu zaļo egli, kuplo liepu un pļavu sīko, bet zaļoksnējo kārklu krūmu! Vienīgi ap Pasadēnas pilsētas namu rūpīgi koptie palmu koki kaut cik aizstāvēja savu tāltālu izdaudzināto krāšņumu un cildenumu. Pasadēnā gan notika tikai koru koncerts, kamēr pārējā norise centrējās Losandželosā, lielajā Biltmora viesnīcā. Te pulcējās svētku viesi, un te arī kori liedēja balsis galvenajam koncertam, ap ko „kā bites ap ozolu zaļo" savukārt vijās un kārtojās visi citi aizskanējušo dziesmu svētku sarīkojumi un notikumi. * Lai gan viena otra pulcēšanās, ieskaitot jauniešu balli un ekskursijas, bija notikusi jau agrāk, par dziesmu svētku oficiālo sākuma dienu skaitījās 3. jūlijs, kad Biltmora viesnīcas deju zālē pulksten 2 sākās pirmais, vadonī par izlases skaņdarbu koncertu apzīmētais mūzikālais sarīkojums. Ar to dziesmu svētki bija atklāti, kaut arī tīri oficiālais šā veida ceremoniāls bija pataupīts koru koncertam divi dienas vēlāk. Šai pirmajā koncertā piedalījušies mākslinieki — dziedoņi Milda Grimma-Štrause, Ruta Gerke un Andrejs Kurmiņš, kā arī vijolnieks Eduards Vlnerts, pianisti Brigita Ritmane, Egīls Ozoliņš un pavadītājs doc. Hugo Strauss — visi nāca no rietumkrasta. Tāpat īsts "rietumnieks" bija iepriekšējā vasarā 2X2 nometnē Portlandē ierosinātais un šiem svētkiem īpaši pulcējies jauniešu koris, ko vadīja Leonards Bērziņš un divas jaunas diriģentes — Br. Ritmane un Maija Sauleskalne. Programmas pirmā daļa bija veltīta galvenokārt Jāzepa Vītola un Jāņa Mediņa darbiem, bet otras daļas solistu posms — laikmetiskākā skaņrakstā veidotajiem Volfganga Dārziņa, Arnolda Šturma un Tālivalža Ķēniņa darbiem. Manuprāt, šai koncertā būtu vieta vēl vairāk jauno un jaunāko latviešu skaņražu darbiem, jo sevišķi tiem, kuru autori iet līdzi mūsdienu mūzikas gaitai. Vai tādu mums nav? Kāpēc tik gauži reti redzam programmās, piemēram, A. Vītoliņa, L. Apkalna, G. Pones vai U. ciemiņa vārdus, un kā ir ar atsevišķiem pēc kara Latvijā izaugušu komponistu darbiem? Vai, ignorējot jaunos, pamazām netopam latviešu skaņu mākslas jaunrades iznīcinātāji? — Koncertu ievadīja basbaritons A. Kurmiņš ar divām visai atšķirīgām J. Vītola dziesmām Biķeris miroņu salā (J. Poruks) un Klausies, spulgacīt (E. Zeibolts), dodot abām piemērotu mūzikālo interpretējumu. Vairāk mistikas, vairāk slāpju varbūt varēja būt pirmajā dziesmā, bet arī tā bija labi. Redzams, Kurmiņš respektē autora skaņrakstu, bez tam jo teicama viņa skaidrā un tīrā dikcija, ko koncertos nedzirdam bieži. — Trīs nākošās Vītola dziesmas — Sapņu tālumā (Aspazija), ]tīras meita un saules vainadziņš (E. Stērste) un Rozes visskaistākās (Fr. Bārda) — 
dziedāja soprāns M. Grimma-Štrause. Patika viņas skanīgais, izlīdzinātais dziedājums, īpaši skaistās "augšas", kamēr zemākā reģistrā gribētos dzirdēt kuplāku balsi. Jāņa Mediņa Nokturnu un piedevām tā paša autora Elēģiju izjusti un skanīgu toni spēlēja vijolnieks E. Vīnerts (J.M. Toņos un pustoņos iespiestajā sarakstā Elēģija gan nefigurē, vai tā būtu kāda vēl nepazīstama kompozicija? V.B.). Abi skaņdarbi liecināja par autora dzīvo sekošanu mūzikas attīstības gaitām: Elēģija — raksturīgs jaunības darbs, kamēr Nokturnā dzirdamas Mediņa pēdējā mūža posma mūzikas asās, šķautnainās līnijas un laikmetisku harmoniju svaigums. Toties neesmu vienis prātis ar Vīnertu par ļoti straujajiem tempiem Jāņa Vītoliņa Suitu dancī, domāju, ka tādi piederas tautām, kas dzīvo tuvāk ekvātoram. Pēc tam M. Grimma-Štrause dziedāja vēl trīs Jāņa Mediņa solo dziesmas: Ak jūs atmiņas (L. Zamaiča), To skaņas vīns (J. Soikans) un Bij toreiz nakts (K. Jēkabsons). Vecākā no tām ir pirmā (1918), kamēr otra komponēta trimdā, bet pēdējā — vācu okupācijas laikā Rīgā. Koncerta pirmā daļa izskanēja ar pianista E. Ozoliņa atskaņoto J. Vītola Sonātīnu si minorā. Spēles tīri techniskā puse, šķiet, Ozoliņam grūtības nerada, un viņa tonis, kaut ne visai kupls, ir patīkams. Reti dzirdamā skaņdarba uzbūves līnijas un saturs gan likās vēl pilnīgāk neatrisināts. Bet jāsaprot jauno latviešu mākslinieku neapskaužamais stāvoklis: technisko varēšanu un starptautiski pazīstamu darbu izpratni var gan apgūt pie cittautu paidagogiem, tikai ne latviešu darbu izpratni un to individuālo valodu. Trūkstot paraugam, pēdējo atskaņošana tādēļ ir problēma un nereti — visai smaga. Programmas otru daļu ievadīja pianiste Br. Ritmane ar V. Dārziņa 2. sonātu. Ritmanei Dārziņa klaviermūzika acīm redzot tuva: te dzirdējām komponistu ar visām viņa šķautnēm, grāvieniem, smalkajiem sīko nošu rakstiem,pianissimo u.t.t. Skaista V. Dārziņa skaņu celtne skaistā un pārliecinošā interpretējumā! 
Jauna māksliniece rietumkrasta dziesmu svētkos bija tepat gan augusī, bet Eiropā izglītojusies R. Gerke. Viņa dziedāja A. Šturma dziesmas Mēness kokle (Kl. Zā.\e)f Smaids (L. Tauns) T. Ķēniņa t.dz. Ganiņš gana un Ai zaļā līdaciņa. Gerkei patīkams skanīgs soprāns, ko viņa pārvalda diezgan suverēni un prot pakļaut iecerētiem nolūkiem. Gan skaidrāka dikcija vēlama "augšās", vairāk vērības veltījot vārdiem, bet ne tā jau skaistās balss daiļināšanai (drusku par daudz tremolo). — Jaunu vēsmu ienesa ar mūsu vokālā mūzikā ne parasti izmantotiem tematiem komponētās T. Ķēniņa dziesmas Miestiņš (P. Aigars) un Vecais burenieks (O. Jēgens), kuras izteiksmīgā un dzīvā atskaņojumā savukārt parādīja A. Kurmiņš. Svaigs pienesums latviešu solo dziesmu programmām! — Visus klavierpavadījumus šai koncertā solistu atskaņotiem darbiem spēlēja pianists doc. H. Strauss. Izlases skaņdarbu koncerts beidzās ar četrām jauniešu kora atskaņotām dziesmām. L. Bērziņam diriģējot Alfr. Kalniņa Šūpļa dziesmu (G. Šķiltera vārdi) un Jurjānu A. čuči, mana līgaviņa (t.dz.), M. Sauleskalnei — E. Melngaiļa t.dz. Tumša nakte un Br. Ritmanei — A. Zilinska t.dz. Mēness ņēma saules meitu (klavierpavadījumu pēdējai spēlēja Daira Cilne). Kora sastāvā redzējām jauniešus — sākot ar “padsmitniekiem" līdz itin cienījamam vecumam — no visas garās Klusā okeāna piekrastes. Balsis, kā jau jaunas, bija skaistas, skanīgas, dažkārt pabailīgas, dažkārt paskaļas, bet tās turējās braši, sevišķi pašu jauniešu vadībā. Jauno dziedātāju sejas īpaši atdzīvojās Zilinska sabalsojumā, kas skanēja raiti, kaut mazliet berzējoties ar klavieru pavadījumu, un šo dziesmu pat nācās atkārtot. Cerēsim, ka šī jaunā amatieru vienība atradīs ceļu kā izaugt vēl tālāk un neapklusīs arī nākotnē. * 

Pirms ieejam skaistajā Losandželosas pievārtē mītošās Pasadēnas pilsētas auditorijā, lai atļauts mazs atskats. Šo — ceturto rietumpiekrastes dziesmu svētku kopkoris, salīdzinot ar iepriekšējām reizēm (1962, 1965, 1967), bija vismazākais, tikko sasniedzot 130 dalībnieku, tomēr kvalitātē tas nepalika iepakaļis. Pēdējā būtu bijusi pat manāmi augstāka, ja rīkotāji, sastādot programmu — nedomātu — kā to piezīmēja kāds diriģents — tik daudz par dziesmu nosaukumiem un melodijām, bet raudzītos, vai tās dziesmas, kas prasa viendabas koru dalīšanu četrās balsīs, visām pieteiktajām vienībām vispār pa spēkam. Tā kā šādas dziesmas „mājas" apstākļos vienam otram korim nav izmantojamas, tās vāji sagatavo arī svētkiem, turklāt tā tiek izšķiests laiks, ko varētu izmantot pārējām dziesmām. Šā iemesla dēļ koru koncertā manāmi cieta, piemēram, V. Ozoliņa Papardes zieds, V. Baštika Mana tauta un daļēji arī P. Barisona Aiz ezera balti bērzi (dalīti tenori un alti). Otrkārt, jūtamas sekas atskaņojumu kvalitātē atstāja arī apstākļi, kādos norisa mēģinājumi. Reizē ar kopkori rīkotāji bija iekārtojuši mēģinājumus tautiskajam uzvedumam un jauniešu korim, bez tam tai pašā laikā notika dažu organizāciju sanāksmes. Tā nu pirmajos mēģinājumos virsdiriģentu rīcībā bija tikai 60—90 dziedātāju vai tikai divas trešdaļas no kopskaita, un pat ģenerālmēģinājumā uz skatuves (Pasadēnā) nebija vairāk par 120 dziedātāju! Līdz ar to prāva daļa no balsīm koncertā bija nelietojamas. Tas rāda neapzinību, ar kādu rīkotāji (un daļa dziedātāju) tuvojas vienai no mūsu kultūras augstākām vērtībām — kora dziesmai, un kaut ārēji izskatītos, ka mēs visi to ļoti cienījam un mīlam, — līmenis, kādā to parāda publikai, paliek otrā vietā. Jaunākā, trimdā uzaugusī paaudze neklausās latviešu dziesmās kādu agrāku atmiņu vai nacionāla sentimenta dēļ vien, bet vēlas tajās rast arī īpatnas mākslinieciskas vērtības. Ja nu pēdējās neparādām labākā gaismā, latviešu kultūras jaunākie cienītāji un vēlākie kopēji var mums vienkārši pazust! 

Trešā „piezīme" skars pašu programmu. Jo apsveicama bija rīkotāju doma veidot to citādāku nekā parasti, bet tas izdevās gaužām maz. Labi domāta, manuprāt, bija iecere uzņemt programmā arī kādu pēc kara Latvijā komponētu darbu, taču tā beidzās nesekmīgi. Izvēlētā dziesma nebija ar pietiekamu māksliniecisku vērtību, varēja jau atrast vērtīgāku, bet kādēļ vajadzēja tādu troksni presē? Atskaņotie darbi savukārt nekā daudz jauna neparādīja: kaut daži no tiem dzimuši pēdējā laikā, tie darināti agrākā ietvarā, pēc veciem paraugiem. Ļoti derētu, bet programmā neatradām nevienu no jaunākās paaudzes komponistu darbiem, kas rakstīti laikmetiskākā garā. Un tagad esam ienākuši plašajā auditorijā. Gandrīz visi 3000 krēsli aizņemti. Šur tur pavīd kaimiņu igauņu un lietuviešu tautas tērpi — tur sēž dziedātāji, kas piedalīsies koncerta otrā daļā. Arī mūsu kopkoris estrādē — tautas tērpos, tam ieblakām stāv goda sardze ar Latvijas un jauno dziesmu svētku karogu. Atskan himnas un runas, kas šoreiz gan pārāk neieilgst. Pirmais tribīnē parādās losandželietis — virsdiriģents Andrejs Kurmiņš. „Nu saulītei ataugt sāk zelta ragi..." dzied alti Jāzepa Vītola Saules svētkos (Fr. Bārdas teksts), un 17 skaņdarbu garā programma ir sākusies. Kurmiņu jau pazīstam kā krietnu dziedoni un Losandželosas kora vadoni, kamēr dziesmu svētku kopkora priekšā viņš ir pirmoreiz. Viņa žests noteikts, interpretējums lietisks un saprotams, bez kādu sevišķu problēmu risināšanas. Mazs iebildums varētu būt vienīgi pret dažu nošu paildzināšanu dziesmas vidus daļā (atkārtojumā), tāpat še mazāk ievērotas it kā palika Vītola rakstītās pauzes. Nākošais darbs, Valdemāra Ozoliņa Papardes zieds (K. Krūza; jaunā versijā — red.), toties nebija tik laimīgs, tas varēja uzziedēt burvīgāk, bet te vaina meklējama vājāk sagatavotos vīru un sievu četrbalsīgos koros, ne diriģentā. Pēc tam seko populārās un skanīgās Jāņa Norviļa Balsis (J. Miesnieks), ko diriģē Pēteris Galiņš. Šai dziesmā duļķes rada otrs pants, ko jutām arī šoreiz. Viktora Baštika dziesma Mana tauta (Anši. Eglītis) ar baritona Jāņa Kļaviņa dziedāto solo Galiņam, šķiet, īpaši tuva, un viņš dod tai patiesi izjustu un pārdzīvotu tulkojumu. Jo teicams rīkotāju solis bija šais svētkos iesaistīt jaunās paaudzes virsdiriģentu, ASV mūzikas skolās izglītojušos Ernestu Brusubārdi (jun.). Brusubārdis diriģēja J. Norviļa dziesmu Latvietim (I. Kalnāre), kas izcēlās ir izteiksmes bagātībā, ir ar grandioziem kāpinājumiem, un šās dziesmas atskaņojumu gribētos atzīmēt par izcilāko visā a capella daļā. Tālāk sekoja vienīgais Volfganga Dārziņa a capella oriģināls Birzīm rotāts Gaiziņs (K. Jēkabsons), ko vadīja mūsu jau pieminētais P. Galiņš. Otra koncerta daļa bija veltīta tautasdziesmai. Tā sākās ar svētku vadmotīva dziesmu — J. Norviļa Dziedāj tautu tīrumā, kuru — līdz ar Pētera Barisona apdarināto latgaļu t.dz. Aiz ezera balti bērzi — vadīja E. Brusubārdis. Abas tās korim ne visai „pateicīgas" — pakailas garas melodijas ar fragmentārām citu balsu piedevām. Barisona dziesmā turklāt pazuda vidus daļas dalīto altu „la—la—la" greznojums. Šo rindu autoram bija uzticēta Alfrēda Feila sabalsotā Kas man bija nedzīvot (arī Latgales balss) un Pāvula Jurjāna Līgo dziesmu 2. vija. Pirmajā dziesmā vēlējos dot raitu, vienkāršu viegla rituma ganes dziedājumu, kas ar kora atbalstu, šķiet, daļēji arī izdevās. Tāpat jutu dziedātāju atsaucību uzburt Jāņu vakara noskaņas — dažviet gan kopīgi iestiegot palēninātos tempos (pp posmā). Pēc tam nāca Jāka Kuka (Kukk) vadītā igauņu kora dziedātā Eduarda Ojas t.dz. Audēji ( Kangakudumise laul) un Broņa Budrūna (Budriūnas) sabalsotā un paša autora diriģētā lietuviešu t.dz. Rīta ausma (Prades aus tele austi). Tās abas atskanēja oriģinālvalodā, un abi kori parādīja diezgan augstu dziedāšanas kultūru. Koncerta otra daļa beidzās ar vēlreiz atskaņoto Norviļa t.dz. Dziedāj' tautu tīrumā, ko E. Brusubārža vadībā tagad dziedāja visu trīs tautu kori kopā. Palielinātajā kopkorī (ap 200) šī dziesma izskanēja jau visai iespaidīgi, tikai varbūt mazliet sasteigtā tempā. 

Trešajā, pēdējā daļā bija simfoniskā mūzika un kantātes, ko vadīja viesdiriģents Oļģerts Bištēviņš. (0.8., LK-as absolvents, Latvija bija radiofona diriģents, bet Arģentīnā jau ilgāku laiku ir Santafē pilsētas (Santa Fe) simfoniskā orķestra galvenais diriģents, līdztekus strādājot par mūzikas profesoru universitātē.) Kā vēl šobrīd redzams vadonī, programmā bija paredzēti divi simfoniski darbi: Jāņa Kalniņa Ņūbransvikas rapsodija un Jāņa Mediņa Ārija (no 1. svītas). lerobežotā laika dēļ ar pieejamo amatieru orķestri tos abus tomēr nebija iespējams sagatavot, tā ka J. Kalniņa darbu pēdējā brīdī no programmas svītroja. Tā nu dabūjām dzirdēt tikai pazīstamo Mediņa Āriju, ko O. Bištēviņš (ar E. Vīnertu koncertmeistara krēslā) veidoja mierīgā un skaidrā plūdumā, kaut drusku pavēsi. Ar interesi gaidījām svētku rīkotāju Jānim Norvilim pasūtināto kantāti Kā Daugava vaida ar Ausekļa un dainu vārdiem. Pasūtinātāju vēlējumies bija, lai komponists izmantotu tā paša nosaukuma Vīgneru Ernesta kantātes mūziku, iestarpinot paša izvēlētus tautas dziesmu posmus. Šie posmi doti, jauktam korim mijoties ar solistu kvartetu (divi soprāni, alts un baritons), bez tam kantātes sākuma daļā iekomponēts garāks solo baritonam vien („Latvijas kalnājos, Latvijas lejās"). lestarpinātie kori bija izteiksmīgi un skanīgi, tāpat skanīgs — cik to pilnīgi nenosedza koris un orķestris („Dieviņ mīļo", „Rūci, 
rūci, pērkonīti") — bija arī solistu kvartets. — Dalītās domās gan var būt, vai bija labi un tika panākts kas pozitīvs, saskaldot Vīgnera oriģināldarbu, kura lielajām līnijām ir tomēr sava izteiksme un spēks. Diezgan garo solo posmu labā dikcijā dziedāja A. Kurmiņš, un labi savus uzdevumus veica arī kvartets — soprāni M. Grimma-Štrause un R. Gerke, alts Velta Ozola un jau pieminētais baritons Kurmiņš. Tāpat visumā kupli skanēja koris, izņemot dažas "domstarpības" ar diriģentu: koris nebija radis sekot profesionāla diriģenta mājieniem, un profesionālais diriģents ne gluži pazina neprofesionālu koru kaites. Vāju pavadījumu savukārt deva kvalitātē problēmatiskais amatieru orķestris. Nelūkojoties uz šiem trūkumiem, Norviļa kantātes pirmatskaņojums tomēr jāatzīst par samērā labi izdevušos, un klausītāji to saņēma ar itin kupliem aplausiem. Jurjānu Andreja kantātē Tēvijai, ko tāpat spriegi vadīja O. Bištēviņš, koris turējās toties jau pavisam braši, kaut orķestra pavadījums arī te šķita pasmags. Labi un izjusti šīs kantātes solo daļu dziedāja M. Grimma-Štrause. Visbeidzot nāca Jāņa Mediņa himniskā dziesma Tev mūzām dzīvot, Latvija, ko publika noklausījās, piecēlusies kājās. Vēl sekoja suminājumi korim, virsdiriģentiem un pārējiem māksliniekiem līdz ar savstarpējiem atvadu mājieniem, 
Brigitas Ritmanes un jaunatnes kora debija un otrs Losandželosas latviešu dziesmu svētku muzikālais sarīkojums bija galā. 

Rezumējot var teikt, ka mazais kopkoris turējās godam — vismaz mūsu tradicionālajā mākslinieciskajā līmenī, un tas sildīja kā klausītājus, tā pašus dziedātājus. Atskaņotie darbi galvenajās līnijās veidojās pārskatāmi, skaidri un brīžiem pat iespaidīgi. Tas, kas palika aiz šīm līnijām, proti, koriem nepieciešamā dziļākā dziedāšanas kultūra, ir neatliekams individuālu vienību nākotnes mērķis un uzdevums. Kas gan dziedās un kops tālāk mīļo un skaisto latviešu dziesmu un darīs to labi, ja ne mēs paši, latvieši! 

(Redakcijas piezīme. Sakarā ar augšējā rakstā aizstāvēto okupētā Latvijā komponēto darbu uzņemšanu trimdas dziesmu svētku programmās jāpaskaidro, ka mūsu viedoklis nesaskan ar autora pausto domu. Šoreiz skartais jautājums nav arī tik vienkāršs, lai uz to atbildētu ar steidzīgu "jā" vai "nē", tā ka tas drīzāk būtu iztirzājams kādā īpašā rakstā vai pat plašākā polemikā.) * Jau šī rakstu sērijas ievadā teicām, ka Losandželosas dziesmu svētki dažos latviešu laikrakstos palika tikpat kā nepieminēti. Tādēļ arī atsauksmju par to tīri muzikālajiem sarīkojumiem bija maz, un no trim galvenajām avīzēm tādas rodamas tikai vienā. Tās ir: Mirdzas Vīnertes raksti ..Jauniešu koris izlases koncertā" un "Dziedāj' tautu tīrumā" (par koru kopkoncertu), no kurām pirmā iespiesta Laika 1970. gada 55,, bet otra — 57. numurā.

34 “Latvju Mūzika” nr. 4 (01.01.1971.) | Longīns Apkalns

Latvijas nacionālā opera 
Longīns Apkalns

Latvieši sauc sevi par dziedātāju tautu — itin pamatoti, kā to apliecina tautas senās garamantas. Latviešu literātūrzinātnieki savukārt saka, ka teātris esot tā jaunlaiku mākslas nozare, kas latviešiem vistuvākā un kurā latviskās dvēseles īpatnības varot izpausties visspilgtāk.1 Būtu vienkārši ielikt + starp abiem nule minētajiem lielumiem un uzrakstīt latviešu opera. Taču šā raksta autors, kas nereti bēdinājis sevi un citus, rakstīdams sarežģīti par vienkāršām lietām, arī šoreiz nespēj pabeigt savu apceri, pirms to nav īsteni iesācis, kaut atzīst, ka tāda vienkāršota formula apceres fonā nebūt nav nepieņemama. Operas māksla populāra visā pasaulē. Atšķirīgās kultūrās tā rod dažādas izpausmes, taču mākslinieciski aistētisko savienojumu, kam pamatā mūzika, cilvēka balss un kustību izteiksme, pazīst visur. Acīm redzot, tas atbilst māksliniecisku tieksmju un interešu pamatimpulsiem, kas, kaut dažādā akcentējumā, neapslāpējami tīko izpausties katras kultūras pakāpes sabiedrībā. Sen skaidrs, ka arī Eiropas operas māksla, kuras drusku leģendārie sākumi iezīmējas 16.—17. gadsimtu mijā, nebūt nav tikai snobu vai aristokrātu izgudrojums. Tikpat tieši, cik agri tā valdzināja itin visas sabiedrības šķiras. Nereti taisni apspiestās, opozicionārās šķiras aizrāvās ar operu tik ļoti, ka akcijas impulss pārlēca pāri rampai publikā un spēle vairs nepalika spēle, bet gan kļuva politiski revolūcionāra īstenība. 

Obēra Portičas mēmā* 1830. gadā Briselē ievadīja sacelšanos pret Nīderlandēm; risorgimento gados Itālijā katra agrīnā Verdi opera šķita sprāgstbumba zem Habsburgu troņa, un patrioti zīmēja uz sienām burtus V.E.R.D.I. (Victor Emanuele Re D'ltalia); Pēterpils studenti uz Ņevas tiltiem ar Musorgska Borisa Godunova dumpja koriem satrauca carisko ochranu. Kaut kas no šādas reizēm kāpinātas, reizēm atslābstošas eksaltācijas vērojams arī latviešu attieksmēs ar savu Nacionālo Operu (NO). Divi Latvijas valsts prezidenti ieguva savu kvalifikāciju (tikai starp citu, protams, un ja vispār tā drīkst teikt) kā operas direktori: G. Zemgals — Rīgas Jaunajā teātrī un A. Kviesis — NO. Ādolfs Kaktiņš raksta, ka tieši latviešu operas māksla palīdzējusi pārliecināt I pasaules kara sabiedrotos par patstāvīgu latviešu kultūru, ko baltvāci apšaubīja.3 Pirmie NO gadi deva grandiozu latviešu oriģināloperu klāstu: tikai dažus mēnešus pēc NO nodibināšanas nāca Baņuta; atkal dažus mēnešus vēlāk Uguns un nakts pirmā daļa, sekoja Uguns un nakts otra daļa, Vaidelote, Salinieki. Tad krizes gadi, apsikums. Politiķi, kam teikšana par naudu, iesaka "taisīt to būdu ciet", jo „kam tā vajadzīga”?*" Tad jauns uzplaukums, kāpināta publikas interese, kas II pasaules kara gados un jau laikā pirms tam izvērta operu par vienu no tautas gara dzīves degpunktiem. Latvijas agresīvie milzu kaimiņi, sarkanais un brūnais, pāris gados pa kārtai atbrīvoja Latviju — no brīvības. Saprazdami, ka fiziska pretestība šiem milžiem paliks bez nozīmes, latvieši gāja — savā operā. Kara gadu Baņutas uzvedums nacionālas rēvijas stilā pats par sevi nozīmēja patriotisku demonstrāciju. Šēkspira Hamlets Jāņa Kalniņa pārkausējumā bija latviskas mākslas kvintesence. Paradoksālā, tomēr izprotamā kārtā latviešu operas publika jutās kā nacionālas demonstrācijas dalībniece arī tad, kad A. Kaktiņš bija spiests dziedāt Igoru krieviski un M. Vētra Tanheizeru vāciski. Nacionāla opera nevar rasties vienas nakts laikā. Kad 1919. gada 2. decembrī valdības dekrēts vēstīja Nacionālās Operas nodibināšanu, latviešiem bija jau krietna operas tradicija. Drīz pēc gadsimtu mijas Rīgā darbojās divi ansambļi, kas uzveda operas latviešu valodā: Rīgas latviešu biedrības ("Māmuļas") teātris un Rīgas Jaunais teātris. Pirmais bija konservātīvs, otrs avangardisks — toreiz teica: dekadentisks. Drīz pēc tam darbību sāka P. Jurjāna Latviešu opera Kazino teātrī. Ja apdomā, ka operu izrādes sniedza tiklab pilsētas vācu teātris, kā arī krievu teātris, tad tā laika rīdzinieki nekādā ziņā nav saucami par operas tālumniekiem. Pirmais pasaules karš nesa pārtraukumu. Taču tas nebija vēl īsti beidzies, kad jau avantūristiskā odisejā no Pēterpils uz Rīgu izbrauca Latviešu operas vilciens ar pilnu operas ansambli, ko vadīja gauži neoperiska persona: profesors Jāzeps Vītols. Zem vācu okupācijas varas šī latviešu opera spēlēja bijušā krievu teātra telpās, zem krievu okupācijas varas — vācu teātra telpās. Atgriežoties Rīgā Pagaidu valdībai, tā kļuva — Nacionālā Opera. Daudz lasīts, ka NO darbība sākusies ar Tankeizeru, no kā varētu spriest, ka tā bijusi NO pirmā premjēra. īstenībā Tanheizeru izrādīja jau 1919. gada pirmajā pusē ar "Padomju Latvijas operas" izkārtni. Vasarā mainījās valdības, un rudenī opera turpināja darboties ar — Tanheizeru. Tāpat tas bija 1941. gadā, kad krievi lika Baņutu gatavot Maskavas dekadai. Pēc vācu ienākšanas Baņutas izrādes turpinājās, reizē mulsinot un suģestējot brūnos „virscilvēkus". 1944. gada vasarā Latviju atstāja nozīmīgākā operas ansambļa daļa. Rudenī izrādes tomēr tika atsāktas — pārsvarā ar gluži jauniem un gluži veciem dziedoņiem. lesākumā gāja šā un tā, tak gāja. Nevajadzēja pārāk daudz gadu, un uz latviešu operas skatuves dziedāja atkal rinda labu vokālistu. Okupanti lika izrādīt daudz lubu. Operas ekstāze latviešos pamazām noklusa — dzīve kļuva tik drausmīga, ka pat operā iet dažam kādreiz kļuva bīstami. Publikā pārsvaru guva krievi. Tagad operas publikas telpās skan okupantu valoda. Katram sēdeklim pierīkotas klausules, kurās izrādes laikā dzirdams krievu tulkojums operām, ko uzved latviski. lerīces trokšņi traucē to publikas daļu, kam tulkojums nav vajadzīgs. Pašreiz opera okupētajā dzimtenē laikam ir vienīgais latviešu kultūras dzīves fainomens, kas lāgiem paceļas pāri provinces līmenim. Lāgiem — jo labus māksliniekus vilina Maskava, Ļeņingrada ar metropoles gaisotni un dzīves apstākļiem. Ar visu to Rīgas opera pēc II pasaules kara bija vienīgā visā PSRS, kurā izrādītas R. Vāgnera operas. Rīgā esot arī notikusi N. Rimska-Korsakova operas Teika par neredzamo pilsētu Kitežu un svēto jaunavu Fevroniju pirmā izrāde PSRS robežās visā Padomijas pastāvēšanas laikā (protams, atmetot garā oriģinālvirsraksta četrus pēdējos vārdus). Latvijas Nacionālās Operas sakņojumi un stiegrojumi sniedzas uz abām pusēm tālu pāri laika sprīdim, ko norobežo oficiālie gadi 1919—1940. Austriešu mūzikas rakstnieks M. Pravijs raksta par Vīnes valsts operu: „Viss, kas kādreiz noticis šai operā, ir šīs operas kvalitātes pamatā" Latviešu operas mākslinieki, kas 1918. gadā pārņēma operas mākslas produkciju uz Rīgas skatuves, jutās lielas un vecas tradicijas turpinātāji. Kaut abi gadi, ko R. Vāgners pavadīja kopā ar rīdziniekiem, nav saucami par laimīgiem, to ietekme nebija maza: Kopš 19. gadsimta vidus Rīga sevi uzskatīja par vienu no Vāgnera mākslas priekšposteņiem. Toreiz tas nozīmēja soļot operas mākslas avangardā. Un Vāgnera mākslas avangards Rīgas opera ir tagad atkal visas PSRS mērogā. Pasaulslaveni mākslinieki nereti iesākuši savas gaitas Rīgā. Citu starpā te minams ķeizara Viļuma II "mans Loengrins" Hermanis Jadlovkers un Jadlovkera kollēga un tautietis Jozefs Švarcs. 

M. Vētra atceras savu operas gaitu sākumu, cik brīžiem pat nospiedoša bijusi cienība, kādu nācies izjust Jadlovkera ģērbtuvē un Jadlovkera kostīmā.6 Tāpat tīri subjektīvas publikas izjūtas latviešu operas ansamblī iekļāva arī tās balsis, kas tikai dažās sezonās vai pat nemaz neatskanēja uz NO skatuves, jo nesa savu latviešu balss slavu plašajā pasaulē. Lai par visiem te vēsta divi vārdi: Alīda Vāne un Kārlis Jēriņš (Joms). Arīdzan mūžam neiznīdējamas NO sienās glabāsies Baņutas pirmizrādes nacionālrenesanses gara strāvas, tāpat Uguns un nakts mūžgās Latvijas meditātīvā skatījuma vizijas. 

Šai rakstā nebūs statistikas par oficiālās NO personālu, izrāžu skaitu, budžetu u.t.t. To visu interesenti var izlasīt Latvju Enciklopēdijas ļoti informātīvajās ailēs. Tā vietā daži raksturojumi, pārspriedumi un atzinumi.

Latviešu operas dziedoņu izlase, kas pilnus 20 gadus iezīmēja NO māksliniecisko seju, bija visai īpatna mākslinieku šķira, puantētāk izsakoties: fainomenālu renesanses rakstura cilvēku katēgorija. Cēlušies viņi pa lielākai daļai bija dažs no nabaga lauku kalpa, cits no priekšpilsētas strādnieka ģimenes. Agrā jaunībā saņēmuši mākslas aicinājumu, viņi tam neapnikuši sekoja visu mūžu, vispirms cīnīdamies, lai dzīvotu, tad lai kļūtu mākslinieki, pēc lai tādi paliktu. Viņi sasniedza kalngalus — Ādolfs Kaktiņš triumfēja uz katras Eiropas skatuves, uz kuras vien vēlējās. Mildas Brechmanes-Štengeles Toska Berlīnes Valsts operā esot likusi galvu pazaudēt pašam Bulgārijas caram Borisam, un Amandai Libertei-Rebanei, Artūram Priedniekam-Kavaram, Marisam Vētrām, Jānim Niedram — visiem viņiem 
bija izcili panākumi ārzemju viesangažementos. Izcilākie no viņiem sāka savas gaitas uz drāmas teātra skatuves un visiem spēkiem tiecās uz operu, sekodami paradoksālajam operas fanātiķu sauklim: "Kurš cilvēks uz skatuves runā, ja viņš var dziedāt?!" Visu mūžu viņi nenorima strādāt pie sevis, braukādami pie tāliem un dārgiem skolotājiem, rūpīgi klausīdamies sevī un citos. Rezultāti bija apbrīnojami. Izrādēm ar NO premjēransambli varēja piemist augsta mākslas kvalitāte, nereti aplaimojoša techniska skaidrība, tīrās mākslas kalngalu reibīgās vēdas, ko nevar aizmirst neviens, kas reiz tām atvēra savu dvēseli. NO dzīvo atmiņās. Un labi tā. Nekas nenoveco tik ātri kā teātra māksla. Tagad Rīgā spēlē Valkīru uz dažiem jaunbaireitiskiem apļiem. Vai to varētu iedomāties trīsdesmitajos gados? Toreiz, kad Pēteris Rožlapa uz skatuves būvēja senķēniņu superpilis un lika uzplaukt paradīzes krāšņumdārziem? Dekorātīva pārpilnība uz NO skatuves allaž bija tik lielā cieņā, ka rodas iemesls prātot, vai tās pamatā neslēpās kāda vispārēja iekšēja nedrošība. 
Dombastisko dekorāciju tradiciju latvju operā nodibināja Jānis Kuģa. Jau Jaunajā teātrī viņš ar milzu panākumiem bija darbojies pēc principa: jo mazāka skatuve, jo varenākas dekorācijas. Viņa dekorātīvais ietērps Raiņa Uguns un nakts pirmizrādei laikam noteica latviešu skatuves glezniecības likteņus tuvākajos gadu desmitos. Tai pašā garā, tikai ar gluži savādāku otējumu vēlāk strādāja Ludolfs Liberts. Pēteris Rožlapa to pašu stilu ne tikai vairs gleznoja vien, bet arī būvēja — pa daļai ar paša izgudrotiem aparātiem un materiāliem. NO darba ēras izskaņā, t.i., krievu un vācu okupācijas gados, radās inscenējumi, kuros pašu izcilāko tēlotāju solistu personības, pati labākā mūzika, tikai ar pūlēm spēja sacensties ar skatuves dekorāciju varenību. Jo dekorācijas NO skatuvē kļuva plastiskākas, jo ansambļa spēle reālistiskāka. Staņislavska teorijas tika cītīgi studētas un praktizētas. Lai gan Staņislavskis sakās tās atklājis Fjodora Šaļapina mākslā, ar īsteno 
operas fainomenu tās nereti nonāk konfliktā. Reālisma bastionus uz NO skatuves fortificēja krievu režisors Pēteris Meļņikovs. Pret neesošiem pretiniekiem tos gatavs aizstāvēt bija viņa latviskais pēcnieks Jānis Zariņš. Reālu prezenci sāka prasīt pat no gariem, kas operās parādās daudz un labprāt. Ja tēva gars J. Kalniņa Hamletā 1936. gadā vēl drīkstēja staigāt pa skatuvi kā gaismas stars, tad 1943. gada uzvedumā tas jau bija spiests materiālizēties ar bārdu, bruņām u.t.t. Protams, ka tādos apstākļos operas, līdzīgas R. Vāgnera Loengrinam, nespēja vairs atklāt publikai savu simbolu irreālo koncepciju, kas ir viņu pamatā. Grūti pateikt, ar ko būtu beigusies šī reālistiskās režijas tendence. Līdz lielā ansambļa iziršanai 1944. gadā uz NO skatuves visam pāri strāvoja īpatais visu tēlotāja personu, visu viņa ķermeņa izteiksmi prasītājs meloplastiskā tēlojuma veids, kurā nesalīdzināms bija Ā. Kaktiņš un ko suverēni pielietoja M. Brechmane-Štengele, M. Vētra un citi. NO skatuviskā situācija vislabāk apjaužama, ja īsteni novērtē neapstrīdamo faktu, ka 30. gados ne uz vienas Latvijas teātra skatuves nebija atrodami aktieri, kas spētu atveidot Ā. Kaktiņa Lāčplēsim (Raiņa-Mediņa Uguni un naktī) un M. Vētras Edgaram (Blaumaņa-Kalniņa Uguni) konģeniālu skatuves tēlu. Vispār drāmas Uguni Edgara pirmtēlu teātra skatuvē deva vēlākais operas varoņtenors Rūdolfs Bērziņš. 

Vēlākais operas Uguni inscenējums nosaucams par fainomenālu reālistiskā operteātra paraugu, kad viss inscenējums ar tēlotāju sastāvu, tēlojuma techniku u.t.t. neatpaliek aiz visideālākajām drāmas teātra iespējām. 

Zinātājiem tomēr skaidrs, ka tieši te aizsniegta robeža, jo opera ir viens un teātris otrs. NO baletam, salīdzinot ar mūzikālā ansambļa veikumiem, skandētas vēl skaņākas slavas dziesmas. Arī baletā dominēja atsevišķu personību artistiskās izteiksmes spēks. Balets sākumā balstījās tikai uz kanonizētajām technikas formulām t.s. klasiskā baleta krievu versijā. Jaunu vīnu vecajos traukos centās liet Osvalds Lēmanis. Gāja jau labi, tak īpaša un īpatna konsekvence rezultātos nebija saviežama. Pie tam baleta māksla varbūt bija tā, kurā uz NO skatuves visdrīzāk būtu bijuši iespējami oriģinālākie un nesamaināmākie veikumi. Verdi arvien vajadzēs dziedāt kā Verdi un Vāgneru kā Vāgneru, taču A. Kalniņa Staburagu 1943. gadā nebūt nebija nepieciešams diet "classique à la russe", kā tas ar skubu un centību tika darīts. Daudz laba dzirdēts par NO baleta viesizrādēm. Stokholmieši 1935. gadā Jāņa Mediņa Mīlas uzvaras izrādē jūsmoja par dejojumu technisko perfekciju, un laikraksts Nya Dagligt Allehanda rakstīja: "Redzams, ka Rīgas balets strādā ar daudz vecākām metodēm nekā mūsējais".7 Rīgā visi par tādu spriedumu priecājās, un nevienam laikam neienāca prātā aplūkot šāda komplimenta otro pusi. Pie tam nemaz nevajadzēja varbūt iekrist otrā galējībā un secināt, ka pirmais latviešu oriģinālbalets būtu uzvests it kā mūzejā . . . Viesizrādēs Varšavā 1939. gadā "classique à la russe" pavisam izkrita cauri, turpretī panākumus guva Jāņa Kalniņa oriģinālbaleti Rudens un Lakstīgala un roze. Paši svarīgākie katras operas darbā ir mūzikas šefi. NO mūzikas šefs no paša sākuma bija Teodors Reiters. Vēlīnajos gados viņš, ja ne vairs tieši vadīja operas mūzikālos likteņus, tad tomēr palika viens no NO galvenajiem diriģentiem. T. Reitera stiprā puse bija koru diriģēšana. Operu partitūrās viņa zizlis dažkārt gluži netrāpīja mūzikas norišu kāpinājumu centrālnervus, nereti pārslīdot pāri dažai skaņrakstā risinātai un risināmai problēmai. Latvijas mūzikas ģenerāldirektora pozicija, ko T. Reiters de facto ieņēma (Latvijā tādas „činas" nebija), gāja noteikti pāri viņa spēkiem. Daudzi lieli pasākumi NO pirmajos gados tomēr paliek tīrs Reitera nopelns. Šis tas šais pasākumos atgādina pionieru laikus: latviešu pirmā Izolde pazaudēja balsi tikai trijās Tristans un Izoldes izrādēs, tāpat kā gandrīz balsi pazaudēja pirmais latviešu Otello un pirmais latviešu Votans.9 Apsveicamā kārtā NO-ā darbojušies vairāki izcili nelatviešu mūzikas šefi. Viņu piesaistīšana daudz deva mākslinieciskā līmeņa kontaktēšanai ar internacionālo standartu. Vērts pieminēt divus: Emīli Kūperu un Leo Blechu. E. Kūpers pacēla operas līmeni ar savas personības emocionālo spēku. Leo Blechs bez tā vēl prata ansambli audzināt. E. Kūpers nevairījās no iesaistīšanās personāla intrigās, Leo Blecham nebija citu interešu kā vien mūzikāli mākslinieciskās. Bez piepūles pakļaudams sev NO ansambli visā tā daudzveidībā, viņš paša vadīto izrāžu līmeņus turēja apbrīnojamos un aplaimojošos augstumos. Tas jūtami atsaucās arī uz to NO repertuāru, ar kuru L. Blecham nebija tieša sakara. Pasaulslavenais Leo Blechs NO no sirds iemīlēja un vēl vairākus gadus pēc kara Stokholmā bēdīgi teica Hertai Lūsei: “unsere schone Oper! . . ." Vai latvieši pilnībā izrādījās šī lielā gara draudzības un mīlestības cienīgi? Marisam Vētrām bija jāraksta laikrakstos pagari raksti ar apgalvojumiem, ka L. Blechs nav žīds, kaut gan tiklab rakstītājs, kā arī liela daļa lasītāju zināja, ka ir. Neviens Latvijā neinteresējās par L. Blecha komponētajām operām, kas nebūt nebija sliktākas par šo to, kas bija NO repertuārā. Latvijas Nacionālā Opera godam pildīja savu uzdevumu kā jaunu latviešu operinscenējumu forums. 

Attiecīgā statistika pieejama Latvju Enciklopēdijā. Izdalot līdz 1928. gadam izrādīto latviešu oriģināloperu skaitu ar NO astoņām sezonām, iznāk pa vienai operai sezonā. Seko tukšie gadi, kad nav ne tikvien jaundarbu, bet sezonām ilgi repertuārā neparādās vispār neviens latviešu autors. Sākot ar 1935. gadu, repertuārā atkal ienāk jaunas latviešu operas un baleti. Nevar tomēr nepieminēt, ka latviešu komponisti rakstījuši operas jau pirms NO laika. Lai Jēkaba Ozola Spoku stunda palika kur palikdama, taču vai 20 garos gados inscenējumu nebija pelnījusi Ādama Ores Gunda, kas savā laikā pārstaigāja Vācijas skatuves, un Eižena Bukes Liktenis, kas jo kuplus laurus plūca Krievijā ? 

Visai diskutējamos autoritātīvos spriedumus par abu minēto autoru "nenozīmību" vēl šodien atkārto un ar zobgalībām papildina personas, kas laikam nekad nav iepazinušās ar viņu mūziku. Citas tautas gan prot izturēties ar lielāku cieņu pret vēsturiskiem savas mākslas un kultūras pieminekļiem. 

NO laikā jaunu latviešu operu rakstīšana bija atstāta pašplūsmai. Nevienam autoram nebija īstenas garantijas, ka viņa uzrakstīto opusu arī uzvedīs. Šai sakarībā jānožēlo, ka rampas gaismu nepiedzīvoja Lūcijas Garūtas pilnīgi pabeigtais Sidrabotais putns — opera ar kosma lidojuma problēmām sižetā (trīsdesmitajos gados!) un ar vietumis itin interesantu mūziku. Pēc autores informācijas opera palika neizrādīta galvenokārt saimniecisku apsvērumu dēļ, jo Operas vadība atzinusi, ka premjērai nepieciešams uz skatuves būvēt "īstus" lidlauka lielangārus . . . Nekad NO nav nodevusi īpašu pasūtinājumu kādam komponistam, to materiāli atbalstot. Vienīgais izņēmums bija Reitera avanss E. Melngaiiim pirmā latviešu baleta rakstīšanai. Pēdējā laika memuāru grāmatās par to var lasīt daudz joku stāstu. Savā pamatā lieta tomēr traģiska. 1959. gadā Rīgā izdotajā Melngaiļa monogrāfijā atrodami diezgan daudzi uzrakstītā baleta mūzikas piemēri, kas valdzina ar savu svaigumu. Katrā ziņā "classique à la russe" šī mūzika vairs nav izdejojama. Atskatā šķiet drusku savādi, ka latviešu oriģināloperu klāstā trūkst izteiksmē un faktūrā raitāku mūzikālā teātra žanru (J. Mediņa un J. Kalniņa pasaku operas šai klasifikācijā nebūs ietilpināmas). Īsi sakot, trūkst latviešu operetes, par rēviju nemaz nerunājot. Būs ļaudis, kas teiks: paldies Dievam, ka trūkst. Tak tik skaidras un vienkāršas šīs lietas vienmēr nemaz nebija. No M. Jansona Tobago varēja iznākt pirmais latviešu mjūzikals (lai paliek netulkots šis žanra nosaukums, jo visi jau tā zina, ko tas nozīmē). Taču Tobago NO-ā inscenēja, it kā darīšana būtu bijusi ar Mejerbēru un ne ar Jansonu. Alfrēda Kalniņa Staburaga inscenētāji turpretī tik tikko nenokļuva uz mjūzikala laipas, lai gan Staburags tāds nebija, nav un nebūs. Latvijas patstāvības laikā NO telpās notika arī visi sezonas simfoniskie koncerti. Tajos spēlēja operas orķestris. Kad nodibināja radiofona orķestri, abi apvienojās simfoniskajos koncertos operas zālē. Koncertu programmas bija pēc caurmēra piegrieztnes. Apzināta publikas gaumes un interešu audzināšana, kā dažos citos mūzikas centros, nebija vērojama. Administrātīvi NO vadīja direktors, kam ierēdnieciskajā hierarchijā, vismaz dažās amatpersonu konstellācijās, it kā pāri stāvēja operas inspektors (Izglītības Ministrijas pakļautībā). Ap 1936. gadu visa vara nonāca operas direktora rokās, kas, šķiet, bija pakļauts tieši valsts un ministru prezidentam (caur tā sekretāru). Netika īstenota teicamā ideja radīt visiem valsts teātriem viena kopēja intendanta vadību. Dažādo operas direktoru darba principi bija tik vienādi, ka atšķirības repertuāra ievirzē jeb inscenējumu stilā nav saskatāmas. Protams, dažam tīri praktiski veicās labāk, citam sliktāk, taču nav nozīmīga pamata runāt, piemēram, par Teodora Reitera jeb Jēkaba Poruka ērām. 

#RHIZOME NO darba kritiskas analizes, pārspriedumi un salīdzinājumi nav visai nodarbinājuši latviešu mūzikas rakstniekus. No līdzšinējām publikācijām — vairums jūsmīgu atmiņu tēlojumi. 

Pati NO tomēr allaž alka pēc lielās mūzikas pasaules kopsakarībām un tīkoja mērot savus spēkus ar internacionālajiem standartiem. Ar slavu vainagotās operas kora viesizrādes Berlīnes Valsts operā vismaz tos laikus bija ūnikāls notikums. Kaut opera saistīja internacionāli pazīstamus māksliniekus, kaut latviešu mākslinieki devās ārzemju viesizrādēs, operas repertuārs uzrādīja visai vienmuļu tradicionālu ievirzi, ko Rietumeiropas mūzikologi jau bija paguvuši iesaukt par mūzeālu. Pa to laiku ārpus Latvijas Eiropas mūzikā notika šis tas ievērojams: 1921. gadā pirmoreiz izrādīja Honegera Le Roi David, 1925. gadā A. Berga Wozzek, 1926. gadā L. Janačeka Vec Makropulos, 1926. gadā Stravinska Oedipus Rex, 1938. gadā Hindemita Mathis der Maler. Var dažādi spriest par B. Brechta — K. Veila darbiem, taču arī te dzietoja nākotne. No visa tā NO darbā nemanīja ne atblāzmas (varbūt mazdrusciņ Veilu un agrīno Krženeku Jāņa Kalniņa pirmajās operās). Ar P. Hindemita Mathis der Maler pasaules premjēru NO palaida garām vienu no izdevībām iekļūt internacionālās mūzikas vēstures degpunktā. Šīs grandiozās un ļoti nozīmīgās operas pirmizrādi Berlīnē aizliedza nacionālsociālisti. Protestēdams pret aizliegumu, no Berlīnes Valsts operas vadības aizgāja Vilhelms Furtvenglers. Premjēras gods tika Cīrichei, kas tā izvirzījās par Eiropas laikmetīgā mūzikas teātra galveno skatuvi. Tā tas bija ar ārzemniekiem. Bet pašu latviešu operas? Vai Nacionālajā Operā uzvestās latviešu oriģinālkompozicijas neatsver to, kas varbūt būtu mānējams un kritizējams no citiem vispārīgiem viedokļiem? Tā tiešām varētu spriest un domāt, ja vien sirdsmieru neiztraucētu — atkal reiz — Emīlis Melngailis, kurš jau 20. gados sāka prasīt jaunu latvisku operu stilu, kas būtu atvasināms no "skaņotās senatnes”. 12 „Senlatviešu orķestra atdzemē guļ virziens, uz kuru pusi mums būs cirst jaunus ceļus". Melngailis prasīja ne vairāk, ne mazāk kā vien latviešu nacionālo operu nacionālā formā, galvenokārt instrumentācijā, ko veidotu kokles, stabules, spēles, somudūdas, taures, bungas, zvārguļu ērkulis. Melngaiļa prasība varen grūti īstenojama. Taču — vai tomēr nevarēja būt vismaz viens mēģinājums, nodoms, plānojums šai virzienā? Tāda nebija. 

34.1 “Latvju Mūzika” nr. 4 (01.01.1971.) | redakcija

Citas atbalsis . . 
Kanādas latviešu dziesmu svētku pēdējās dienās Toronto laikraksti pēc tikko plaši aprakstītās Anglijas ķēniņienes Elizabetes II viesošanās bija pārpildīti jaunām ziņām par lielo Toronto pievārtē notikušo lidmašīnas katastrofu. Neraugoties uz to, savu vietu kanādiešu presē atrada arī pāra ziņojumi un vismaz divas profesionāļu rakstītas recenzijas par latviešu sarīkojumiem. Ar 6. jūliju datētā The Globe and Mail svētdienas vakara un pirmdienas rīta izlaidumiem ap piektdaļlappusi garu vispārīgu ziņojumu "Latvian festival of Love" bija devis šīs avīzes līdzstrādnieks Kaspars Dzeguze, bet Toronto Daily Star 6. jūlija izlaidumiem ar virsrakstu "Latvians fill Gardens with song" — Suzana Kohena (Cohen). Abos Toronto Daily Star iespiedumos bez tam lasāma Viljema Litlera (Littler) recenzija par simfonisko koncertu, un trešajā laikrakstā The Telegram (arī 6. VII) savukārt iespiests tā paša sarīkojuma vērtējums, ko parakstījis Kenets Vinters (Winters). Laikrakstā The Globe and Mail neviena īpaša recenzija turpretim nav iespiesta. K. Dzeguzes rakstam intriģējošs virsraksts, kas varbūt labi domāts, taču ir par cilpainu, lai tā jēgu atminētu steidzīgāks lasītājs. Mazliet snobiska ir arī raksta valoda, jebšu informātīvā ziņā K. Dz. bijis samērā lietisks. Šeit citēsim posmu, kur viņš atstāstījis savus iespaidus koru koncertā :

 ..(Gandrīz nedēļu) lidmašīnas veda latviešus — pat no tik tālām zemēm kā Austrālijas un Zviedrijas. Nu, sestdien pēcpusdienā, viņi visi, kopskaitā ap 13.000, pulcējās (...) 31//2 stundas ilgā muzikālā un emocionālā ekstravagance, kas bija ekspatriētās sabiedrības mīlestības festivāla degpunkts. "Ap 1500 kopkora dziedātāju svīda spožajās gaismās, kas izcēla viņu grezno, smago vilnas tautas tērpu detaļas. Kori, kurš (...) izrādījās entuziastisks, kaut mazliet nepakļāvīgs instruments un kas atskaņoja latviešu oriģinālkompozicijas un tautas diesmas, jau pašā sākumā vajāja telpu akustiskie trūkumi. Par spīti karstumam un mūzikāli sarežģītāko pasāžu grūtajai dzirdamībai, koris beigās dziedāja spēcīgāk nekā sākumā. (Šis, kā arī nākošais teikums ziņojuma otrā versijā izlaists. V.8.) "Kori pārmaiņus vadīja četri diriģenti: Jānis Norvilis un Arvīds Purvs no Kanadas, Alberts Jērums no Britānijas un Roberts Zuika no Savienotajām Valstīm. Koncertu sāka Norvilis ar Latvijas nacionālo himnu, diriģējot ar zizli, kas jau bija lietots pirmajos dziesmu svētkos Latvijā 1873. gadā. "Jauktā kora dziemas, kuras veidoja programmas pirmo daļu. neīstenojās tai dzirkstīgumā, kādu varēja sagaidīt. Tās skanēja visai līdzīgi. 
bez atšķirības emocionālajā līmenī un kustībā. Pat vecākās dziesmās, kā Dārziņa Ciānas bērnos vai Kalniņa Imantā, diriģenti šķita nespējam dabūt individuālāku balsu artikuāciju "Otrā programmas daļā atspirgušais koris pierādīja, ka tautas dziesmas tam ir daudz tuvākas. Tā pat grūtais Silmalas (Come and Dance) aranžējums ar sarežģītajiem ritmiem un tām atsevišķām notīm, kuras ik balsij nācās uztvert it kā no nekurienes (as if from nowhere), nu tika parādīts finesēs un tai vieglajā skārienā, kādu nemanīja sākuma daļā " Nākošās divas rindkopas (laikraksta pēdējā izlaidumā) K. Dz. veltījis tautas deju uzvedumam, pēc kam seko ziņojuma beigu posms: "Festivāls beidzās (...) ar simfoniskās mūzikas koncertu. Jo dzīvas ovācijas izpelnījās pianists Arturs Ozoliņš, atskaņojot Jāņa Mediņa cis-molla koncertu, ko viņš par spīti iestrēgušām klavierkauliņam izšķīrās spēlēt līdz beigām. Lai parādītu, ka latvieši neierobežojas (tikai) ar pagātni, diriģents Jānis Kalniņš izvadīja orķestri cauri pirmoreiz atskaņotajai Tālivalža Ķēniņa Trešajai simfonijai, kuras autors ir mācībspēks (teacher) T. universitātes mūzikas fakultātē. Beidzot nogurušais pūlis sāka izklīst. Draugi, neredzējuši viens otru 25 gadus, atgriezās mājup pārveidotām atmiņām — par tiem, kurus viņi atcerējās jaunus, bet kas piepeši izrādījās veci. Runājot par jaunatni — tā apmainījās adresēm un telefonu numuriem: (viņiem) šie mīlas svētki acīm redzot nenozīmēja apstāšanos (didn't mean to stop)." 

Apmēram pustik garajā S. Kohenas ziņojumā pieminēts vienīgi koru koncerts un tautas deju uzvedums. Arī Kohena raksta par nelāgo akustiku, turpretim par pašu dziedāšanu viņa nepasaka tikpat kā nekā, tā vietā paskaidrojot atšķirību starp vainaga un aubes nēsātājām... Bet viņa arī nespriež par lietām, kurās nav laikam kompetenta, un neliek minēt mīklas, kā to darījis pirmā ziņojuma sacerētājs. — Mūs, protams, vairāk interesē, ko rakstījuši kritiķi V. Litlers un K. Vinters, kas abi ir pazīstami Toronto mūzikas dzīves vērtētāji un ar kuriem mūsu dziesmu svētku publikai jāsaskaras pirmoreiz. Te jāpiezīmē, ka dienu iepriekš (4.V11) Mekmillena auditorijā notika CBC festivāla koncerts, kurā diriģēja V. Feldbrills un solists bija vijolnieks St. Stariks (Staryk). Šai sakarā abi kritiķi apcerējuši CBC un latviešu koncertu reizē, līdz ar ko mums mazliet jāpakavējas ari pie ta, ko viņi teikusi par pirmo koncertu. Tā kā V. Litlera recenzijai avīzes pirmizlaidumā ("Young people like 2001 music") iespiežot "pazudusi" pēdējā rindkopa, tad še izlietojam tās otru versiju ("Ligeti developed even further"). Recenzijas sākums veltīts Kubrika filmas 2001: A Space Odissey fona mūzikai, kurā izmantots G. Ligeti skaņdarbs Atmosfairas līdz ar pāra posmiem no tā paša autora Rekviema. Šī mūzika koncertā gan nav atskanējusi, un V.L. pieminējis to vispirms, lai parādītu, kā maz pazīstams avangardists var piepeši iegūt "popartista" slavu, bet pēc tam — salīdzinājumam ar citu, jaunāku Ligeti darbu Lontano, kas šoreiz piedzīvoja Ziemeļamerikas pirmatskaņojumu. Pēdējais kopā ar sākuma ekskursu tad nu aizņēmis trešo daļu no recenzijas, bet, tā kā V.L. par Ligeti raksta ne vien atzinīgi, bet arī lietiski, tad šī nesamērība daudz acīs neduras. Pēc tam seko īss pārējo atskaņojumu vērtējums un recenzijas otra puse par latviešu koncertu, kam V.L. atļāvis taisni tikpat daudz rindu kā CBC koncertam. Konfrontācijas dēļ citēsim tālāko tekstu, ieskaitot trīs pēdējās rindkopas par CBC koncertu, in extenso: 

"Tai pašā programmā (...) Viktors Feldbrills diriģēja Prokofjeva Pirmo vijoļkoncertu ar Stīvenu Stariku kā pavēsu spējīgu solistu, bez tam pirmajā publiskajā atskaņojumā — Trīs epizodus orķestrim, ko komponējis kanādietis Roberts Tērners (Turner). "Tērnera darbs — īstenībā datēts 1963- gadā — īpaši fascinē veidā, kā tas kombinē lielos dramatiskos žestus ar koplandisku liriskumu un ritmisku pikanteriju. "Daudz kas notiek Tr/.f epizodos. Taču aiz visas orķestrālās darbošanās (business), zvanu spēles (chimes), kampstītām stīgām un dažādiem sitamo instrumentu efektiem tajā redzami visumā vienkārši pamati, kurus licis visumā tradicionāls komponists. „Un — runājot par venkāršajiem pamatiem, kādus likuši tradicionāli komponisti — tādu sērijām bija (arī) V Kanadas latviešu dziesmu svētku pēdējā programmā Raiersona auditorijā svētdienas vakarā. "No Latvijas, mazas zemes, kuras apdzīvotāju skaits tikai mazliet lielāks nekā Toronto metropolei un kas ir apmēram Ņūbransvikas platībā, (gan arī) pagrūti gaidīt, lai tā dotu izteikti novātorisku mūziku. 
..Visnovatoriskākā mūzika Šai tīri simfoniskajā programmā parādījās Tālivalža Ķēniņa Trešajā simfonijā. Ķēniņam, latviešu komponistam un Toronto universitātes mācībspēkam, kaut viņš nav aizrāvies (raging) modernists, ir vismaz kosmopolīta sofistisks mūzikāls intellekts (mind). "Viņa Trešā simfonija nedz noskaņā, nedz distinkti nepieder tomēr tā laimīgākiem produktiem. Tajā ir ievērojami daudz iekšēju detaju — mazāki notikumi, kas patvērušies zem celtnes kopzīmējuma (overall design) jumta, tāpat tā liecina, ka daudz domāts par organizātorisko pusi, taču (šai) mūzikai nepieciešams stingrāks nozīmīgs nolūks un izteiktāks ritmisks pulss, lai tās materiāls nenogrimtu pats zem sava svara (to keep the sheer weight from bogging down). "Var jau būt, ka konfidenciālāks atskaņojums dotu atšķirību. Jānis Kalniņš, bijušais Rīgas opernama un Ņūbransvikas orķestra diriģents, sagatavoja premjeru ar minimālu mēģinājumu skaitu, un to nevarēja nemanīt, kaut arī viņa rīcībā bija viens otrs no Toronto Simfonijas vislabākiem spēlmaņiem. "Kalniņa paša Latviešu dziesmu svētku uvertīru un Ādolfa Ābeles Rapsodiju par latviešu tēmām, kas arī pieredzēja pirmatskaņojumu, nevar ņemt tik nopietni. Šie tautas dziesmu konglomerāti, sasaistīti bieži neveiklām pārgāju pasāžām un apstrādāti (scored) stilos no Frederika Šopēna līdz Maksim Šteineram, pārstāvēja nacionālās mūzikas sugu (kind), ko nevarētu eksportēt. "Jāņa Mediņa Klavierkoncertu cis-mollā (toties) varētu, ja vien četrus līdzīgus jau nebūtu uzrakstījis Rachmaņinovs. šim darbam par labu nāca bravūrīgais atskaņojums, ko sniedza Arturs Ozoliņš, kurš līdz pat sūrām beigām cīnījās ar kādu ietiepīgu noskaņojušos klavieru kauliņu, reizē plūdinādams Mediņa pērkoņa, liriskuma un sentimenta amalgamu (pouring out Medin's amalgam of thunder, lyricism and schmaltz)." 

K. Vintera recenzija "For summer, 2 concerts OK" bija apmēram tikpat gara, kurpretim samēri un atsevišķi vērtējumi tajā ir manāmi citādi. Arī šo recenziju tiešākas konfrontācijas labad citējam plašāk: 

"Nepietiekami samēģināti vasaras nedēļu simfoniskie koncerti var (...) radīt spontānu amnēziju, psīchosomatisku astmu un neskaitāmus citus simptomus, kas (gan) drīzāk ir dziļa negriba šķirties no bagātīgi ziedošajiem (Toronto) dārziem un vēlās vakarsaules Taču abi (...) koncerti, kaut visumā nebūdami Šim gadalaikam raksturīga standarta gadījuma produkts, spēja piepildīt divas lielas zāles un deva publikai gandarījumu, ka nākts nebija velti. "Viktors Feldbrills sestdien vakarā (...) diriģēja CBC festivāla orķestri — īstenībā ar universitātes labākiem spēlētājiem papildinātu 
Toronto Simfonijas paretinājušos vasaras sastāvu, un tā spēle, kaut ne sevišķi ievērojama, visumā bija OK. ..Pirmoreiz Ziemeļamerikā atskaņotais Giorgija Ligeti Lontano — diezgan smalks Debisi Padebešu (Nuages) pēcnieks — uzjautrināja orķestri un nospieda (taxed) klausītājus, taču labi attaisnojās un bija klausīšanās vērts, lai gan to varētu sagatavot, bez šaubām, labāk. "Tāpat labāks atskaņojums bija nepieciešams kādus sešus gadus vecajiem, bet pirmoreiz spēlētajiem Roberta Tērnera Trīs epizodi cm orķestrim, jebšu neesmu drošs, ka tāds Šo darbu saglābtu. „Es nedomāju tikai par tā atvasinājumiem (derivativeness) — galu galā komponisti, no Bacha līdz Berio, ir inkorporējuŠi to, kas bijis pieejams. Bet Tērnera kunga Trīs epizodi ietiecas kādā vecā fasonā, to neatsvaidzinot, un iespaids bija kā no apdomīgi plauktā glabātas 1920. gada partitūras, kas izcelta pamirdzēšanai atkal gaismā". (Pēc ziņām CMC katalogos 1920. gadā dzimušā R.T. līdzšinējo darbu sarakstā dominē kamermūzika. V.8.) Nākošās četras rindkopas K.V. veltī „splendidajam" Prokofjeva vijoļkoncerta atskaņojumam. Ja agrāk St. Starika spēle muzikāli recenzentu nopietnāk saistījusi reti, tad par šoreiz dzirdēto Prokofjeva interpretējumu K.V. vērtējums jau ir ļoti atzinīgs: "Sestdien Stariks toties šķita man jauns un visnotaļ smalks mākslinieks — apdomīgs, lirisks un ar intelektuāli emocionālu līdzsvaru, kas piešķīra spēlei skaidrību, sensibilitāti un finesi, reizē nestājoties ceļā tās spēcīgajai vitalitātei un spožumam. „(Viņa) spēle nebija tēmēta tik daudz virtuozitātes parādīšanai, kā Prokofjeva atklāsmei. Un ja arī ritmiski solists ne reizi vien bija pastraujš, neviens, esmu drošs, nevarētu teikt, ka tas tika darīts izrādei. Šie inkoordinācijas brīži izskaidrojami ar orķestra inerci, ne ar solista ostentāciju vai kaprisi". 

Dzirdējuši, kā vērtēta kanādiešu mūzika (Tērners) un kanādiešu mākslinieki (Feldbrills, Stariks), tagad paklausīsimies, ko tas pats kritiķis rakstījis par latviešu koncertu: 

..Pagājušā vakarā (...) latviešu komponistu darbu koncerts bija latviešu mūzikas un deju internacionālā festivāla pēdējais notikums, kas nedēļas nogalē pulcēja daudzu zemju viesus. "Jānis Kalniņš diriģēja Toronto Simfonijas dalībniekus, sniedzot programmu, kas bija veidota publikai, ne tik daudz man (for the audience rather than for me), tā ka es nežēlošos nedz par kvasidelianisko novadēšanos (quasiDelian vapidities) diriģenta paša īpaši sarakstītajā Festivāla uvertīrā, ne par līdzekļos trūcīgo (resourceless) rutinu viņa mirušā tēva svītā no operas Baņuta, nedz arī par ūdeņaino sautējumu (sic!) Ādolfa Ābeles Rapsodijā par latviešu tēmām. „Tautiski elementi un tradicionālas tēmas, iespējams, visos trīs darbos varētu būt ieguldījums, kam ir nozīme tajā dabiski vairāk ieinteresētu (involved) klausītāju vidū. „Man turpretim ekscitējošs notikums šajā koncertā bija Tālivalža Ķēniņa Trešā simfonija — darbs, kas īsteni pelnījis labāku atskaņojumu, bet kas arī tā atstāja fascinējošu efektu ar garās līnijās veidoto labirintattīstību, vītu cauri trim zīmīgi kontrastējošām, pastāvīgi nokturnālām atsevišķām daļām. "Spokains, gotisks paveids (Gothic kind of piece), spektrāls un ēnains un lielāko tiesu retinātā tekstūrā (brīvs tulkojums vārdam thin; V.B.), bet kāpinājumos sabiezināts līdz kurioza dziļuma kompleksām skaņu perspektīvām (thickening at the climaxes to complex soundperspectives of curious depth). Man gribētos dzirdēt šo darbu labākā (re)prezentējumā. „Otrs patīkams brīdis (delight) šai latviešu simfoniskās mūzikas vakarā bija skaistais Artura Ozoliņa sniegums Jāņa Mediņa neo-Rachmaņinova (Klavieru) koncertā cis-mollā. "Drošsirdīgi paceldamies pāri negadījumam, ko radīja Steinveja pārtrūkusi d stīga (?), gados jaunais spēlētājs godam apliecināja sevi ir kā virtuozu, ir kā mūziķi. Tāpat kā Starika kungs viņš ir ieguvis paškontrolē (in self-possession) un var labi izvirzīties par visai ievērojamu mākslinieku (may well emerge a considerable artist)." — * 

Tādas bija atbalsis „lielajā presē", kam latviešu dziesmu svētki bija tikai viens no tūkstoš lielpilsētas notikumiem un kuras darbinieki vēroja to bez emocijām un asociācijām, kādas šādās reizēs pavada mūs, latviešus. Dabīgi, ka viens otrs vārds mums tad šķiet par asu, dažs spriedums — netaisnīgs, un daļēji tas arī tiesa. Tā, piemēram, V. Litlera recenzijas otra daļa sākās ar tipisku a priori izteikumu, no kā jau nojaušams, kas sekos tālāk. Bet vai ar līdzīgu aizspriedumu nav nācies saskarties arī pašiem kanādiešiem, kuru zeme „lielā" dienvidu kaimiņa acīs ir gandrīz tikpat "maza" kā kanādiešiem Latvija? Tāpat mūs var aizkārt vārdi par nacionālās mūzikas "eksportēšanu", kas šoreiz nemaz nebija paredzēta. 

Abās recenzijas versijās turklāt nepavisam nav pieminēts Alfrēds Kalniņš, bet ko gan kritiķis lai teiktu par personību, kas šai pasaules malā pazīstama tikai no pāra sausām atzīmēm enciklopēdijās? — Visā kontekstā V.L. vērtējums toties nav tik neatzinīgs, un pat viņa konstatēto latviešu tradicionālismu būs pagrūti apstrīdēt. K. Vintera kunga spriedumi bija jau manāmi impulsīvāki, ko vēl pastiprina viņa iemīļotā pirmās personas izteiksme (I, to me, for me.) K.V. raksturīgs arī ar noslieci gandrīz visur saskatīt tikai baltu vai melnu, kas pa daļai izskaidro tos snobiskos epitetus, kādi veltīti abu Kalniņu un Ābeles mūzikai. Taču lielajās līnijās arī šo recenziju nevar gluži ignorēt, un, kur runa par patiesi izciliem darbiem, tur K.V. vērtējums ir tikpat vai pat labvēlīgāks nekā kollēgam. 

#RHIZOME
To rāda, piemēram, K.V. īpatnais, kaut krietni literārizētais (un tāpēc arī pagrūti tulkojamais) Ķēniņa simfonijas raksturojums; tāpat, rakstot par Mediņa klavierkoncertu, V.L. izticis ar vienu pašu "epitetu", kas turklāt nekādu lielu neslavu neceļ.

Rezumējot tad nu gandrīz jāatzīst, ka tās atbalsis, kas šoreiz aizskanēja tālāk, nebūt nav tik „problēmatiskas", kā to varētu secināt no dažām latviešu avīzēs iespiestām lasītāju vēstulēm. Atcerēsimies arī, ka vēl tikai pirms desmit gadiem tā pati Toronto "lielā prese" mūsu dziesmu svētkus gandrīz pilnīgi ignorēja, tāpat tas sākumā bija Savienotajās Valstīs. Tagad turpretim kāda daļa ledus jau ir lauzta, un, ja arī viens otrs vārds mums pašiem ne ikreiz šķiet objektīvs vai taisnīgs, tad mūsu mūzika pašreiz nav vairs vismaz pilnīgi anonima, kas galu galā pats par sevi jau ir svarīgs un, bez šaubām, arī patīkams solis uz priekšu. 

34.1 “Latvju Mūzika” nr. 4 (01.01.1971.) | redakcija

Aizsaulē aizgājušie mūzikas darbinieki 
-1967. Skolotājs un komponists Jānis Kaminskis — 66 g.v., 23. februāri Majoros. Mācījies pie E. Melngaiļa un divi lāgi LK; komponējis kordziesmas polifonā tekstūrā, no kurām divas sākumā bija paredzētas IX vispārējo dziesmu svētku programmā. Mūzikas paidagoģe prof. Elizabete Francmane — 85 g.v., 18. decembrī Rīgā. Maskavas konservātorijas ērģeļklases absolvente (1915), turpat studējusi arī kontrapunkta un fugas klasēs. No 1920. līdz 1962. g. paidagoģe un pāra gadus obligātās teorijas nodaļas dekāne LK. Pēc kara augstākā atestācijas komisija" nonivelēja E.F. par docenti, kamēr ko liegas un studenti dēvēja viņu joprojām par profesori. (Tā E.F. saukta ari S. Stumbres, L. Garūtas un A. Skultes nekrologos Latviešu Mūzikā, VII (1969), kurpretim grāmatā Jāzepa Vītola Latvijas valsts konservātorija (1965) viņa konsekventi palikusi tikai docente.) 1969. Sabiedrisks darbinieks un apgādnieks Otto X r o 11 s — 80 g.v., 2. februāri Čikāgā. 20-tos gados Kultūras veicināšanas biedrības priekšnieks, vēlāk Izglītības ministrijas darbinieks un saimnieciskās krizes laikā NO inspektors. 1939. g. nopirka P. Neldnera mūzikāliju veikalu, izdeva notis un vācu okupācijas laikā vadīja koncertaģentūru. Kopš 1951. g. dzīvoja Cikagā, turpinot apgādnieka darbu un rīkojot koncertus. Sarakstīja vairākas grāmatas (Skrējiens cauri dzīvei, Karalis gaida u.c.). Operdziedone Alīda Vāne — 70. mūža gadā, 27. februārī Rīgā. Pēc 1905. gada vecākiem ieceļojot ASV, A.V. pirmo mūzikālo izglītību ieguva Amerikā, no kurienes 1922. g. devās papildināties uz Itāliju. Debitēja Desdemonas lomā kādā mazā teātrī Milānas tuvumā 1925. gadā, pēc tam dziedājusi gandrīz visos itāliešu opernamos, ieskaitot La Scala teātri. 30-tos gados viesojās vairākās Amerikas valstīs (divas sezonas Kolonnas teātrī Buenosairesā), kā arī Japānā, Anglijā, Holandē, Čechoslovakijā un citur. 1937. g. atgriezās dzimtenē, kur līdz 1945. g. bija soliste NO. Pēc tam kādu brīdi darbojās filharmonijā, bet vēlāk strādāja par dziedāšanas skolotāju un konsultanti operā. Neraugoties uz izcilo karjeru, pēckara Rīgā A.V. bija persona non grata, un biogrāfiskajā vārdnīcā Padomju Latvijas mūzikas darbinieki (1965) viņas vārds “aizmirsts". A.V. itāliešu skolā veidotais soprāns bija metalliski spožs un spēcīgs, īpaši izceļoties lielajās Vāgnera operās. (J.E., Alīde Vāne aizsaulē, Latvija, 1969-13.) Architekts prof. Arturs Krūmiņš — 90. mūža gadā, 4. martā Rīgā. Jaunībā sadraudzējies ar Alfr. Kalniņu, sarakstīja libretus Baņutai un Saliniekiem (vēlākā versijā Dzimtenes atmoda). Dziedonis Richards Pelle — 76 g.v., 22. maijā Kuldīgā. Neatkarīgajā Latvijā NO tenors, izceļoties mazākās raksturlomās; pēc kara dziedāšanas skolotājs Kuldīgā. Dziedonis prof. Eduards Miķelsons — 73 g.v., 5. jūnijā Rīgā. Mācījies dziedāšanu privātstudijās Maskavā (1915—18); baritons NO (1921—41), trīs gadus darbojoties arī par režisoru; paidagogs Rīgas tautas konservātorijā (1921—31) un LK (1935—55). 1940. gadā pieslējās lieliniekiem, ļaujot sevi “ievēlēt" par deputātu; 1942—45 izsūtījumā Vācijā, bet pēc kara — blakus paidagoga darbam — dažus gadus solists un režisors Rīgas radiofonā. Dziedājis ap 100 operlomās (Karalis Luteklīte, Pimens Borisā Godunovā, Sin trams Ekebijas kavalieros u.c.), izceļoties tiklab ar solido vokālo skolu, kā arī ar aktiera dotumiem. Pianiste Alise Dzirkale-Cenne — 72 g.v., 21. jūlijā Ņujorkā. Maskavas konservātorijas studente un LK absolvente (1926). Rīgas radiofona soliste, kopā ar dziedātāju H. Ersu-Kozlovsku bieži koncertēja arī citos centros, bet trimdā vadīja savu klavierstudiju. Kopš 1950. g. Ņujorkā, kur rosīgi darbojās Ņ. latviešu skaņu mākslinieku kopā un recenzēja koncertus. (E. Druva, Mūzikai veltīts mūžs, Laiks, 1969-60.). Operdziedonis Arnolds Jēkabsons — 67. mūža gadam tuvojoties, 4. XI Rīgā. Sākumā studējis teoloģiju, 1925. g. pievērsies dziedāšanai, ko mācījies pie Žaneti, LK un divi lāgiem Milānā, Itālijā. Kopš 20-to gadu beigām solists (tenors) NO-ā, kur dziedāja līdz 1961. g., pāra gadus (1951—52) darbojoties arī konservātorijā. AJ. izcēlās ar plašu balss diapazonu un spēcīgām “augšām", kur viņam Latvijā bija maz konkurentu. (Z. Zentiņš, „Latvijā miris dziedonis Arnolds Jēkabsons", Latvija Amerika: 1970-25.) Dziedonis Alfreds Poriņš — 67 g.v., 9. novembrī Paradaisā (Paradise), Kalifornijā. E. Vitinga skolnieks; koncertdziedonis un tenors Liepājas un NO. Kopš 1949. g. dzīvoja ASV, retumis sniedzot pa koncertam populārākā gaumē. Dziedone Lilija Latiševa — (?), 30. novembrī Danīdinā (Dunedin), Jaunzēlandē. Skolojusies laikam Liepājas tautas konservātorijā; bij. Liepājas operas soliste (soprāns). Pēc kara koncertēja Rietumvācijā; 1949. g. izceļoja uz Jaunzēlandi, kur regulāri dziedājusi radiofonu u.c. koncertos, kā arī ceļojošā operā (1960 —69). Divi reizes viesojusies Austrālijā. Pēc ziņām Laikā (1969-99) plašāks nekrologs par aizgājēju (“Mirusi Jaunzēlandes operas sabiedrības zvaigzne") iespiests jaunzēlandiešu laikrakstā The Evening Post. čellinieks Arvīds Ciemiņš — 70. mūža gadā, 3. decembrī Ouklandē, Kalifornijā. Pēterpils politechniskā institūta students un LK absolvents (1929); NO un radiofona orķestrants. Trimdā spēlējis Berlīnes un Bādenbādenes radiofonos, Oldenburgas operā un kādu brīdi A. Fīdlera (Boston Pops) orķestrī Amerikā. 1951. gadā pārcēlās uz Kaliforniju, kur kopā ar E. Vīnertu un H. Strausu nodibināja Kalifornijas latviešu trio, līdztekus darbojoties Sanfrancisko mūzikas kolledžā. (?, Drāmatiski noslēdzies mūziķa mūžs, Laiks, 1969-100). 1970. Diriģents Bierants Ķuņķis — 82 g.v., 1. janvārī Oldenburgā. Mācījies čella spēli Hochapfela mūzikas skolā, pēc tam privāti un Pēterpils konservātorijā (1906 —12). 1896. g. pārņēma Liepājas latv. biedrības kora vadību, no 1911. līdz 1914. g. kara kapelmeistars un operešu diriģents Liepājā. Kara laikā Vainemuines orķestra čellinieks Tērbatā un strēlnieku kapelmeistars, pēc kam vadīja mūzikas daļu Nacionālajā teātrī un spēlēja NO orķestrī. 1923. g. atgriezās Liepājā, kur līdz 1944. g. strādāja par operas kormeistaru un vairākas sezonas par galveno diriģentu, 15 gadus vadot arī vīru kori Dziedoni. Rietumvācijā darbojās par skolotāju, kordiriģentu un ērģelnieku un bija kormeistars Oldenburgas latviešu operā. (X., “Mūzikas krīvam aizejot", Latvija: 1970-2.) Grāmatvedis Kārlis Lielmanis — 64 g.v., 6. janvārī Elizabetē, Ņūdžersijā (ASV). 30-tos gados bija NO inspektors. Vijolnieks un diriģents Alberts Bērziņš — 77. mūža gadā, 23. janvārī Norčēpingā, Zviedrijā. Rīgas ķeizariskās mūzikas skolas un Pēterpils konservātorijas absolvents (1913, 1917); pēc revolūcijas viens no neatlaidīgākiem Latvijas operas iniciātoriem. Pēc brīvības cīņām ilgus gadus (1919—36) NO koncertmeistars, vēlāk — radiofona orķestra vijolnieks. Līdztekus organizēja vasaras koncertus Rīgas jūrmalā un Rīgas dārzos, kuros nereti piedalījās arī kā solists un diriģents. Pēc ziņām LE-ā vadījis arī kādu kamermūzikas biedrību. No 1944. līdz 1948. g. darbojās par vijolnieku Rietumvācijā, pēc kam pārcēlās uz Zviedriju, kur bija pirmais vijolnieks Norčēpingas koncertbiedrības orķestrī. (Rdz., „Viens no mūsu operas pamatlicējiem", Latvija: 1970-5; Alfrēds Dunkels, „Latviešu mūzikas dzīves personība", turpat: 1970-7.) Dziedonis (tenors) Vilis Padoms (Sarma) — 56 g.v., 20. aprīlī Melburnā. Mācījies Rīgas tautas konservātorijā un privāti Rietumvācijā. 1950. g. izceļoja uz Austrāliju, kur pa reizei piedalījās latviešu sarīkojumos Melburnā. 
Literatūrzinātnieks un redaktors Jānis Rudzītis — 61 g.v., 25. maijā Stokholmā. Viņa vārds ar latviešu mūziku saistās sakarā ar darbošanos studentu biedrībā Dziesmuvara, kurai viņš bija pēdējais Latvijas gadu priekšnieks (1941—44). Trimdā J.R. darbojās par Prof. J. Vītola piemiņas fonda sekretāru. Viņš arī rediģējis Stokholmā iespiestās Vītola Manas dzīves atmiņas (1963), tāpat grāmatu Teodors Reiters un viņa kori (1961), kā arī palīdzējis J. Mediņa Toņu un pustoņu (1964) un Jēkaba Poruka Ciemošanās (1963) tapšanā. Pēdējā laikā J.R. gatavoja piemiņas rakstu krājumu par A. Ābeli. Rakstījis arī dažas mūzikas recenzijas un sniedzis avīzēm kārtējas ziņas par svarīgākiem notikumiem okupētās Latvijas mūzikas dzīvē. (Kārlis Rabācs, “Miris literātūrzinātnieks Jānis Rudzītis", Laiks: 1970-43.) Altvijolnieks Kārlis Zariņš — 67 g.v., 17. jūnijā Norčēpingā, Zviedrijā. LK vijoļklases absolvents (1930); no 1928. līdz 1944. g. spēlēja altvijoli (braču) NO orķestrī. Jau 1944. g. rudenī izbēdzis uz Zviedriju, K.Z. drīz dabūja darbu Norčēpingas orķestrī, kur spēlēja gandrīz līdz pat pēdējam laikam. (Alfrēds Dunkels, “Vijolnieks Kārlis Zariņš in memoriam", Latvija: 1970-26.) Psīchiatrs un sabiedrisks darbinieks Ansis Karps — 78 g.v., 24. jūnijā Milvokos, ASV. Latvijas universitātes absolvents (1923). Sarakstījis dzīves biedres piemiņai veltītu grāmatu Adele Pulciņa-Karpa — dzīvē, sapņos un draugu atmiņās (1959). (R. Čaks, “Noslēdzies dedzīga ideālista mūžs". Laiks: 1970-52.) Mūzikas paidagogs Hermanis Prūsis — 80 g.v., 29- VII, laikam Ventspili. Par H. Pr. mūzikālo izglītību mums ziņu trūka. Kopš dibināšanas (1927) ar pāra pārtraukumiem ilggadējs Ventspils tautas konservātorijas direktors; pēc kara V. apriņķa un vēlāk — V. rajona virsdiriģents. Viņa vadītie V. kori izpelnījās apbalvojumu 1945. g. „olimpiadā" Rīgā, kā arī „pirmajos republikāniskajos" dziesmu svētkos 1948. g. Kordiriģents un ērģelnieks Jānis Puisēns — 55 g.v., 17. augustā Sidnejā. Latgales tautas konservātorijas absolvents (1936) un LK bij. audzēknis. 1950. g. no Rietumvācijas izceļoja uz Austrāliju, kur nodibināja dubultkvartetu Imanta, 1956. g. paplašinot un pārsaucot to par Sidnejas latv. vīru kori. Līdzās tam 1961. g. nodibināja Sidnejas sieviešu kori Sidrabeni, kas pēc K. Svennes vad. Adelaides kora ilgāku laiku bija otra lielākā dziedātāju vienība Austrālijā. Bijis arī gandrīz visu šā kontinenta latv. kultūras dienu virsdiriģents. 

34.1 “Latvju Mūzika” nr. 4 (01.01.1971.) | Val. B.
Atceres, apbalvojumi, kārtējā koncertdzīve un citi notikumi 

Vecākais gaviļnieks 1970. gadā bija 22. 111 Rīgā 85 mūža gadus sasniegušais komponists prof. Jēkabs Mediņš. Pēc kara rēgulāri apbalvots ar kādu skanīgu titulu vai krāsainu ordeni, J.M. kopš 1960, g. drīkst saukties arī par „tautas mākslinieku", jebšu viņa jaunrades tālākai izplatībai tas maz ko līdzējis. Piebildīsim, ka dažas J.M. dziesmas iecerējusi apgādāt kāda jelgavnieku grupiņa trimdā, gan nebūdama gluži skaidrībā, kam tās varētu piedāvāt... 22. IX Honkongā 85 gadu slieksni pārkāpa ari komponists un paidagogs Harijs Ore, bet 15. XI Vircburgā — teoloģijas doktors Visvaldis Sanders. Mūsu mūzikas dzīvē aizmirstais H.O. ir nopietns profesionāls mūziķis, kas savas latvieša tiesības kādreiz aizstāvēja, piebiedrojoties Skaņražu kopai. V.S., bijušais Melngaiļa māceklis, mūzikai pievērsies toties tikai 
patapas brīžos, un šeit viņu pieminam sakarā ar „debiju" Rīgas radiofonā 1969. g., kurā atskanēja kāda prāvesta dziesmiņa. . . ar M. Ķempes tekstu. Pirms tam V.S. bija ciemojies dzimtenē, citādi jau viņa vārdu Rīgā neatcerētos. Uz 80 mūža gadiem jau 17. I Vīsbādenē varēja atskatīties bij. NO un Ceļojošās operas dziedone Elza Žubīte, bet 7. XII Rīgā — diriģents un komponists Aleksandrs Valle. Pretēji Jēk. Mediņam, Valle redzamākus apbalvojumus no komūnistiem, vismaz līdz pēdējai jubilejai, nav saņēmis, un par viņa muzikālo darbību ziņas vispār ir skopas. 75 mūža gadi 1. IX savukārt aprita bij. LK prorektoram, čelliniekam prof. Alfrēdam Ozoliņam. Pirmajos Amerikas gados A.O. strādāja par krievu valodas skolotāju Sirakūzā, pēc kam (1955) viņš pārcēlās uz Bafalo, kur līdz pensijai spēlēja L. Fosa vadītajā filharmonijas orķestrī, līdztekus muzicējot kameransambļos. Nākošie 1970. gada jubilāri bija 70-gadnieki vijolnieks Aleksandrs Amītis (27. IX) un ērģelnieks Pēteris Riba (27. X). Rīdzinieks A.A., kuru vecākā paaudze atceras kā kamermūziķi, pēc kara bija koncertmeistars operas orķestrī, no kā 1958. g. viņš pārgāja uz Radio un televīzijas orķestri. P.R. pārmaiņus dzīvoja Tukumā un Rīgā, darbojoties par rajona virsdiriģentu, apmācot jaunos mūziķus un brīžiem šo to pārtulkojot. Pēc ilgākas „uzgaides" A.A. 1967. g. saņēma „nopelniem bagātā mākslas darbinieka goda nosaukumu", kurpretim P.R., cik zināms, manāmāku apbalvojumu vēl nav "nopelnījis". Uz 65 mūža gadiem 22. II Bruklīnā savukārt atskatījās komponists un diriģents Bruno Skulte, kurš drīz pēc tam par LM jau agrāk pieminēto skatuves darbu Koklētājs un velns saņēma K. Goppera fonda balvu. Br. Sk. joprojām vada Ņujorkas latviešu korus, spēlē ērģeles Salas baznīcā Longailendā un komponē. Kā „mazu pateicību" dziedātāji un draugi dāvāja jubilāram ceļojumu uz Zalcburgas svētku spēlēm, ko viņš veica pagājušā augustā. 20. 111 Sidnejā 65 mūža gadi aprita arī pianistei, bij. LK docentei Mirdzai Stūrei, 31. 111 — pianistam un komponistam doc. Arvīdam Žilinskim un 11. VIII Sentlūisā, ASV — vijolniekam Rūdolfam Miķelsonam. M.St. izceļoja uz Austrāliju 1949. g. un sākumā strādāja kādā mākslīgo puķu darbnīcā, pēc kam viņa atvēra savu mūzikas studiju. 10 gadus Austrālijā, blakus privātstundām piepelnot vēl citādi, pavadījis arī kādreizējais brīnumbērns R.M. Uz Ameriku viņš pārcēlās 1959. g., papriekš spēlējot Indianāpoles simfoniskajā orķestrī, bet vēlāk pārejot tādā pat darbā uz Sentlūisu. — Apsviedīgais A.Z. palika dzimtenē, kur viņš turpina strādāt konservātorijā, līdztekus komponējot dažādas kvalitātes dziesmas, operetes un operas. Viņa mūzika Raiņa Zelta zirgam 1957. g. Maskavā saņēma apbalvojumu, un tā paša satura opera (1959) Rīgā kļuvusi par vienu no ienesīgākiem "kases gabaliem". „Nopelniem bagātā" titulu jubilāram piešķīra jau 1954. g., kam 1965. gadā sekoja „tautas mākslinieka" tiesības. — Pieminētiem 65-gadniekiem līdzās jāatzīmē vēl Barivillē, Ņujorkā, dzīvojošā arpiniece Marga Miller e-Grasmane, kas joprojām koncertē un ir American Harp Society lokālās nodaļas valdes locekle. Jubilāres īsteno dzimumdienu mums, diemžēl, neizdevās izdibināt. Beigās pieminēsim dažus 60-gadniekus. Viņu vidū pirmie bija dziedonis Boriss Piekalnītis (2. IV) un čellinieks Valdis Zaķis (7. V). Kādreizējais operdziedonis un Zarova kazaku kora solists B.P. pašreiz dzīvo Štutgartē un koncertē vairs tikai retumis. Ķīles pilsētas operas orķestra koncertmeistars V.Z. turpretim ir tikpat aktīvs kā agrāk un līdzās kārtējam darbam piedalās kamerkoncertos, kuros viņš vairākkārt atskaņojis ari latviešu skaņdarbus. Trešais 60-gadnieks 1970. gadā bija rīdzinieks Marģeris Zariņš, kam apaļā atcere iekrita 24. V. Okupētajā Latvijā M.Z. atzīts par vienu no ievērojamākiem komponistiem, un ciktāl runa par viņa stiliski technisko attīstību — šo novērtējumu pagrūti apstrīdēt. Ko tauta kādreiz darīs ar M.Z. skaņdarbu “ideoloģiju" (piem., operā Uz jauno krastu, orātorijā Mahagoni), — cits jautājums. Piebildīsim vēl, ka turpat 15 gadus M.Z. bija komponistu savienības priekšsēdis, kas cita starpā sagādāja viņam pa iespējai redzēt ārzemes. "Nopelniem bagātā" mākslas darbinieka titulu M.Z. saņēma 1955. g., „tautas mākslinieka" privilēģijas — 1965. g. 3. X Londonas tuvumā Anglijā uz 60 mūža gadiem varēja atskatīties arī koncertdziedone Ksenija Bidiņa, bet 14. XI Rīgā — vijolnieks un diriģents Jānis Hūnchens. Ks. B. līdzās dziedāšanai darbojusies arī par skolotāju. J.H. no koncertmeistara krēsla operā diriģenta amatā pārgāja 1954. g. "Nopelniem bagātā skatuves mākslinieka" godu viņam piešķīra jau 1950. g., un iespējams, ka pēc tam J.H. saņēmis vēl kādu apbalvojumu. * Tālāk atzīmējami 60 gadi, kas 1970. g. 31. VIII aprita, kopš miris Emīls Dārziņš, un 50 gadi, kas 18. IV aiztecēja kopš Kārļa Kažociņa nāves. Kaut kad vasarā 25 gadi pagāja pēc joprojām mīklainās pianista Paula šūberta nāves, bet 7. X — tikpat ilgs laiks, kopš auto negadījuma sekās mirusi pianiste Biruta Ozoliņa. 15 gadu pērn savukārt jau aiztecējuši, kopš no mums šķīrušies komponisti Jānis Vītoliņš un Voldemārs Linde (14. V, 13. VIII), 10 gadi — no diriģentes Ērikas Freimanes aiziešanas (26. VI) un pieci gadi, kopš miruši operdziedoņi Ādolfs Kaktiņš un Mariss Vētra (25. VII, 24. XII). * LM 3. numurā īsi pieminējām Latvijas konservātorijas 50 gadus un tiem veltīto sarīkojumu Filadelfijā. Otrs šāds sarīkojums trimdā noticis Sidnejā pag. gada 24. V. To organizēja, pašiem piedaloties programmas sagatavošanā, kādreizējie LK audzēkņi K. Nīcis, M. Stūre, O. PijoleSkudra, E. Arone-Freimane, V. Rullis un O. Kārkliņš. Pēc tam 31. X savu alma mater atcerējās vēl Denverā, ASV, dzīvojošie mūziķi. Šai sarīkojumā referēja prof. L. Slaucītājs, kam sekoja J. Vītola, V. Ozoliņa un L. Slaucītāja kompoziciju atskaņojumi (V. Delle-Grāvīte, viņas audz. V. Jaunarājs, A. Zirnīte, E. Prindule un E. Ruško-Egle). Ar plašu garīgu koncertu 25 darba ga dus 24. X Kalamazū savukārt atzīmēja vecākais trimdā dibinātais latviešu koris Dziesmu Vairogs. 
Dziesmu Vairogs "melnajā" darbā .. . 
Šis koris „dzimis" 1945. g. 2. IX Groshābersdorfā pie Nirnbergas, un visu laiku to diriģēja un joprojām diriģē kādreizējais Cēsu mūzikas dzīves vadītājs komponists Arnolds Kalnājs. Jubilejas programmas 10 skaņdarbu vidū trīs bija jaundarbi (A. Kalnāja Dziesmai nerimt ar A. Balkas tekstu, A. Jēruma Mājās — V. Strēlertes un H. Pavasara kant. Atzīšana ar K. Tālberga tekstu). Pēc galvenā koncerta Kalamazū pilsētā to pašu programmu koris atskaņoja vēl Milvokos, Čikāgā un Grandrapidos. Otrs jubilārs trimdas vecāko vienību vidū bija Bradfordas vīru koris. Daugava Anglijā, kas 16. V notikušajā koncertā atcerējās 20 darbības gadus. Daugavas agrākie diriģenti bijuši J. Barušs, D. Vītols, H. Pavasars, H. Stalažs un R. Freimanis, bet pašreiz to vada bij. Dzintarzemes diriģents boltonietis Andrejs Pommers. Jubilēšanu gluži par grēku neuzskata arī komūnistiskā hierarchijā — īpaši, ja tā nesaistās ar datumiem pirms 1917. gada. Taču reizēm gadās pa izņēmumam, par ko liecina arī Rīgā jau plānotie priekšdarbi mūsu dziesmu svētku simtgadei. Līdz ar to viņpus aizkara parādās pa ziņai par visagrīnākiem latviešu koriem, un šai sakarā uz 110 gadiem pērn drīkstēja atskatīties Dikļu koris; tāpat līdzīgi iespaidīgas atceres jau agrāk bijušas pāra citiem Vidzemes koriem. * No trimdā piešķirtiem apbalvojumiem jau pieminējām K. Goppera fonda balvu (500 dol.), ko pag. pavasarī saņēma Br. Skulte. Tikpat lielu balvu tas pats fonds piešķīra Koklētāja un velna dekorāciju un kostīmu autoram Ēvaldam Dajevskim. Kopā ar 1969. g. piešķīrumiem (sk. LM 3. num.) Skultes jaundarbam no trimdinieku ziedojumiem aizgājuši tātad 1650 dol., kas rāda, ka atsevišķās reizēs gluži nabagi vēl neesam. — Bez tam K. Goppera fonda ievērību izpelnījās Londonā dzīvojošā Eduarda Sēnfelda 22 tautas dziesmas klavierēm, par ko komponists saņēma īpašu atzinības rakstu. Kārtējo Ziemeļamerikas latviešu KF-a balvu (400 dol.) drīz pēc tam par kantāti Atzīšana (korim, solistiem un ērģelēm) saņēma arī Londonā dzīvojošais komponists Helmārs Pavasars. 200 dol. no KF-am saziedotiem līdzekļiem tai pašā reizē bez tam piešķīra „koklēšanas mācības grāmatas jaunizdevumam" (runa laikam par A. Jansona Koklēšanu, ko 1965. gadā apgādāja ALA kultūras birojs). Jau 1968. g. izsludinātajā DV konkursā lielais laimests mūzikā (1000 dol.) savukārt krita „kanadietim" komponistam Jānim Norvilim — par 38 sabalsojumiem jauktam korim, kas apvienoti cikla Senā gadskārta latviešu tautas dziesmās. Pēc ziņām Laika 84. numurā, šim konkursam tika iesūtīti četru autoru pieci skaņ 
darbi, un žūrētāji bija komp. J. Kalniņš un I. Sakss, kuri devuši Laikam arī īsu J.N. darba raksturojumu. Par spīti tam žūrētāju lēmums jau saņēmis kritiku (sk. V. Nāruna vēstuli „Sabalsošana un komponēšana" tā paša laikraksta 87. num.), kas Rietumu pasaulē gan nav nekas neparasts. Dažkārt nepieņemama satura, citreiz apšaubīta mākslinieciskā līmeņa dēļ „pārrunāti" arī citi trimdas laika apbalvojumi, taču pēdējo tādēļ mazāk nekļūst, un kāda daļa no godalgotā droši vien saglabāsies arī nākotnei. — Jau pāra vietās citur atzīmējām ērģelnieces Anitas Grigales-Rundānes vārdu. Šeit viņu pieminam sakarā ar 3500 dol. stipendiju, ko jaunajai māksliniecei papildstudijām Francijā piešķīra Kanadas kultūras padome. Viņa ieradās Parīzē septembrī un turpina studijas pie ērģelnieka 2. Langlē (Langlais) izcilajā Schola cantorum, ko pag. gadsimta beigās dibinājis komponists V. d'Endī. Ar Austrālijas valdības atbalstu Lucernas konservātorijā Šveicē pašreiz turpina studijas arī vijolnieki Gunārs un Mairita Larseni. 1000 dol. lielu Ņujorkas valsts stipendiju pērn savukārt saņēma čelliniece Kristīne Treimane (Dzidra Tr. meita), tāpat oficiālu atbalstu saņēmuši daži citi latviešu jaunākie mūzikas studenti. * 

Kārtējā koncertdzīve trimdā turpinājusi ritēt „ierastās sliedēs", kas gan nav nekāds priecīgs konstatējums. Tuvākai kopainai te lieti derēs maza "statistika", ko sāksim ar skaitļiem, kas šai rakstu krājumā jau pieminēti salīdzinājumā ar dziesmu svētkiem. Runa bija un būs par 1969 /70. g. sezonu Ziemeļamerikā (no 1. VIII līdz 31. VII), un, tā kā šai Amerikas kontinenta daļā dzīvo apmēram 2/3 no visiem latviešu trimdiniekiem, tad attiecīgo kopainu var gandrīz vispārināt. Kā jau teicām, minētajā sezonā Ziemeļamerikā notika ap 120 latviešu koncertu, kurus noklausījās 19—20.000 personu (sarīkojumi ar daļēju muzikālu programmu, kā, piemēram, valsts svētku akti vai ar mūziku "kuplināti" labdarības vakari, šeit nav ieskaitīti). Minētie 120 koncerti notika 34 latviešu centros, bet tikai trīs vietās to bija vairāk nekā 10, proti: Toronto — 16, Ņujorkā — 12, Milvokos — 11. trīs pilsētās kopā bijuši tātad 39 koncerti vai gandrīz trešā daļa no kopskaita. Apmēram tikpat koncertu (41) notika sešos nākošos centros (Čikāgā, Klīvlandē, Kalamazū, Sanfrancisko, Grandrapidos un Filadelfijā), kamēr atlikušā trešdaļa sadalās pa 25 pārējiem centriem (17 vietās tikai pa vienam koncertam). Jau šis ģeogrāfiskais sadalījums ir zīmīgs un nerunā pretim tam, ko teicām sākumā. 
Otra raksturlba ir koncertu veidi. Tā no 120 minētās sezonas sarīkojumiem 46 bija koru vai ansambļu koncerti (to vidū 10 Ņujorkas kokļu un dziedātāju ansambļa koncerti), 53 — viena solista un 21 sarīkojums — divu vai vairāk solistu koncerti. Vēl tuvāk apskatot, redzam, ka otrā grupā, pavadītājus neskaitot, koncertējuši 23 solisti, bet viņu vidū tikai sešiem laimējies dziedāt vai spēlēt četros vai vairāk koncertos, kamēr visiem pārējiem bijusi iespēja koncertēt tikai vienu reizi! No 53 koncertiem otrā grupā 35 savukārt bija vokāli un tikai 18 — tīri instrumentāli koncerti. Grozi, kā gribi — visi šie skaitļi ir apbrīnojami pieticīgi un kaut kā nesaskan ar to, kas rakstīts vienos otros statūtos vai dzirdēts svētku runās. Tālāk diskutējama bijusi arī viena otra programma. Tā kā latviešu koncerti notiek tik reti, varētu sagaidīt, ka programmās uzņem tikai vērtīgākos skaņdarbus, kādu netrūkst arī jaunākiem komponistiem. Tā tomēr nav, un dziedoņu vairākums, piemēram, joprojām turas pie kādreizējā "standartrepertuāra", radot iespaidu, ka mūsu solo dziesma apstājusies kaut kur ap 1910. g., kam vēl pievienojas 30-to gadu Garūta, Ķepītis, Žilinskis. Daži instrumentālisti savukārt izvairās atskaņot latviešu darbus vispār, aizbildinoties, ka tādu nav jeb ka tie nav pieejami. Tāpat savas prasības bijušas publikai, kuras intereses ir manāmi konservātīvākas nekā nopietnam māksliniekam, un patukšā zālē koncertēt nevienam nav patīkami. Protams, pieminētie 120 koncerti 1969./ 70. gadskārtā nebija vienīgās reizes, kad atskanēja latviešu mūzika. Divreiz tik un varbūt pat biežāk tā skanējusi arī dažādos baznīcu, biedrību, jubileju u.c. jauktas programmas sarīkojumos. Diemžēl, šais reizēs tā bijusi tomēr tikai „programmas kuplinātājas" lomā, un arī skaņdarbu izvēle tad bijusi vēl vairāk diskutējama. Ja šiem sarīkojumiem mūsu mūzikas dzīvē ir kāda nozīme, tad gandrīz tikai tik daudz, ka tie ļauj dzirdēt vēl vienu otru mākslinieku, kas citādi būtu pavisam aizmirsts. Bez tam tie papildina rīkotāju kasi un reizēm pat diezgan manāmi. Tā kādas baznīcas sarīkojumā, par ko 1969. g. bija lasāms avīzēs, divi mākslinieki šādam mērķim sagādāja vairāk nekā 1000 dolāru. Tai pašā pilsētā darbīgajai koncertapvienībai ik rudens jāsagaida toties ar bažām, vai vispār vairs pastāvēs, un līdzīgi gadījumi, kaut ne tik illustrātīvi, bijuši vēl citur. Līdzšinējā koncertdzīve ir tātad visai problēmatiska, un ja nu turamies pie gudrības, ka "labāk kaut kas nekā nekas", bēdāt neklātos. 

#RHIZOME
Meklējot trimdai dziļāku jēgu, ar "ierastajām sliedēm" vien tomēr nepietiek, citādi latvju mūzika Rietumu pasaulē drīz neatskanēs tikpat kā nemaz. 

Dziesmu svētki vien, lai cik labi un plaši organizēti, visas vēlmes un vajadzēs nespēj apmierināt, turklāt tie nenotiek ik dienas. Galvenais darbs veicams tomēr uz vietas — katrā latviešu centrā visām biedrībām un citām organizācijām kopīgi un ne tikai atsevišķiem entuziastiem, kā tas lielāko tiesu bijis līdz šim. Tad mūsu koncertdzīvei trimdā rastos ne vien stabilāka saimnieciskā pamatne, bet tā būtu arī mākslinieciski mērķtiecīgāka un vitālāka. Savā vispārējā sabiedriskā rosmē mēs vēl neesam kapitulējuši, līdz ar to mums nav nekāda iemesla pamest novārtā un ļaut apsūbēt mūsu īpatnākajām kultūras vērtībām! 

* Atgriežoties pie 1970. kalendāra gada, atzīmēsim vēl dažus atsevišķus sarīkojumus. Tādu vidū vispirms jāpiemin 20. latviešu kultūras dienas Austrālijā, kas gada beigās notika Brisbēnā. Tuvāku ziņu par to norisi līdz šo rindu iespiešanai mums, diemžēl, vēl nebija. Otrs sarīkojums ar vairāku koru piedalīšanos (ārpus dziesmu svētkiem) bija jau 26. IV notikusī, latviešu baptistu koru simtgadei veltītā 21. Amerikas latviešu baptistu diesmu diena Klīvlandē. Tajā piedalījās ap 130 dziedātāju no astoņām pilsētām, kurus diriģēja V. Baštiks, A. Purvs un Z. Vīķe. Garīgajā koncertā Old Stone baznīcā ieradās ap 600 klausītāju, un lielākais kordarbs programmā bija A. Purva Psalmu kantāte. Bez tam pāra V. Ozoliņa un V. Baštika solo dziesmas dziedāja M. Cakare, kuru pavadīja G. Plostniece. Apmēram tikpat dziedātāju un klausītāju pulcēja 25. VII Ņūdžersijas sabiedriskajā īpašumā Priedainē sarīkotās dziesmu svētku atskaņas. Tajās piedalījās Bostonas Līga, Konetiketas Rota, bez tam vēl Longailendas un Bukskauntijas kori diriģentu J. Austruma, V. Aldiņa, R. Baloža un A. Šulces vadībā. Pa daļai lielās izkliedētības, bet vēl vairāk ieinteresēta diriģenta trūkuma dēļ Ņūdžersijas latviešiem pašiem sava kora jau sen vairs nav. īpatns sarīkojums bija 10. X Toronto notikušais latgaļu tautas dziesmu vakars, kura programma atskanēja augšzemnieku dialektā. Ap 100 dziedātāju lielajā kopkorī bez Toronto latviešu katoļu kora vēl piedalījās piecu citu koru grupas un atsevišķi interesenti, un to vadīta komp. I. Sakss un Sv. Katrīnas ansambļa Senatne diriģents V. Rundāns. Jurjānu Andreja, J. Rozīša u.c. komponistu agrīnākiem sabalsojumiem līdzās šai vakarā atskanēja vēl daži pēc kara Latvijā darināti sabalsojumi (Aid. Kalniņš u.c.), kā arī tautas dziesmas solo balsij, ko dziedāja A. Vaivode pianistes E. Timermanes pavadījumā. Pēc ziņām avīzēs šai koncertā ieradās ap 1000 klausītāju. Tai pašā nedēļas nogalē (10. un 11. X) Bostonā norita sestās kokļu dienas, kurās sabrauca ap 50 koklētāju. Bez vairākiem īpašiem referātiem tajās notika vēl divi koncerti. Pirmajā vakarā spēlēja gan atsevišķas grupas, gan L. Spožā vadītais kokļu „kopkoris", kamēr otrā dienā Jordan Hall zālē koncertēja pusprofesionālais Ņujorkas kokļu un dziedātāju ansamblis Andreja Jansona vadībā. Vēl aizvien pieaugošo koklētāju kustību Amerikā koordinē īpašs informācijas centrs, ko jau vairākus gadus vada V. Kārklis. — Bez šiem kopsarīkojumiem arī 1970. gadā notikuši vērtīgāki atsevišķu koru vai ansambļu koncerti, kuros blakus dziesmu svētku repertuāram skanējušas vēl citas dziesmas, retumis arī pa jaundarbam. Šādi koncerti bijuši ir ASV un Kanādā, ir citās zemēs, bet ierobežotās telpas un nepilnīgu ziņu dēļ visus tos šai chronikā, diemžēl, nav iespējams atzīmēt. * 
 
Tālāk mazliet jāpakavējas pie profesionālo mākslinieku rosmes. Viņu vidū viens no enerģiskākiem ir pianists Arturs Ozoliņš, kurš līdzās papildstudijām Eiropā diezgan bieži arī koncertē. Tā pagājušā gadā A.O. piedalījās gan kā solists simfoniskos koncertos (divreiz Sentlūisā un Vankūvērā, bez tam vēl Toronto un citur), gan sniedza vairākus patstāvīgus koncertus (no kuriem dažus rīkoja latviešu organizācijas). Ik jaunā reizē A.O. iekaro jaunus mākslas draugus, un tik atzinīgas atsauksmes, kādas viņš saņēma par Prokofjeva un Brāmsa koncertu atskaņojumiem Sentlūisā un Vankūvērā vai pēc patstāvīgā koncerta nesen Stokholmā, cittautu presē nav lasāmas ik dienas. Piezīmēsim, ka Stokholmā A.O. spēlēja arī T. Ķēniņa un J. Mediņa skaņdarbus, tāpat viņš nav vairījies atskaņot latviešu mūziku šad tad citur. A. Ozoliņš pašreiz gan ir arī vienīgais ārzemēs dzīvojošais pianists, kas spējis izlauzties tālāk. Pāra citi talantīgāki jaunie pianisti (piem. M. Biezaite, U. Grants) 1970. g. tikpat kā nav koncertējuši. Vidējās un vecākās paaudzes mūziķi savukārt — ir labprātīgi, ir apstākļu spiesti — pārgājuši paidagoģiskā darbā. Pat duopianistes I. un K. Gutbergas, kuras tik rosīgi koncertēja 50-tos gados, estrādē parādās reti, un pērn varēja viņas dzirdēt laikam tikai Klīvlandē un Toronto. Līdzīgi apklusis, vismaz latviešu vidē, kādreiz pasaulē vēl vairāk pazīstamais H. Godess, kurš pārāk saspriegto koncertpianista karjēru apmainīja pret paidagoga darbu jau pirms 10 gadiem. No pārējiem instrumentālmāksliniekiem mūsu koncertdzīvē vēl piedalās vijolnieks prof. V. Rušēviescs, kurš pērn sniedza pa koncertam Milvokos, Čikāgā un Grandrapidos. Tāpat sakarus ar latviešu publiku gluži nav pārtraukusi N. Auziņa, kas līdztekus darbam Ročesteres orķestrī strādā Istmaņa mūzikas skolā. 1969-/70. gada ziemu Ročesterē, turpinot studijas, pavadīja bijušais tfentonietis prof. U. Baumanis. Patlaban viņš strādā Austrumteksasas valsts kolledžā Komersā (Commerse), nesen debitējot pie diriģenta pults. Par kārtēju amatrīku diriģenta zizlis jau 10 gadus bijis agrākajam Kanadas šēkspira festivāla diriģentam un pašreizējam Toronto universitātes operas nodaļas mācībspēkam A. Strombergam. Viņš bija pirmais latvietis, kas saņēma Kanadas kultūras padomes stipendiju (1966). Pēdējā deva viņam iespēju iepazīties tuvāk ar Eiropas orķestru darbību un palīdzēja nostiprināties Kanadas sabiedrībā, kur viņš 1969. g. rudenī diriģēja Rigoleto, bet pēc gada — arī Karmenu un Mocarta Don Giovanni. Trimdā ilgāku laiku par orķestra diriģentiem jau agrāk darbojās komp. J. Kalniņš un prof. A. Norītis, bet vēl tagad Arģentīnā darbojas O. Bištēviņš un Upsalā, Zviedrijā — A. Dunkcis. Retāk laikam spēlē V. Ziedoņa vadīta vienība Indianapolis Sinfonietta. Adelaidē, Austrālijā, ar Norvudas orķestra iestudēto Sibelija 4. simfoniju pērnruden savukārt debitēja 20 g.v. čellinieks Jānis Laurs. Simfoniskā mūzika saista tātad mūsu māksliniekus arī trimdā, un, kaut ne visiem iespējams strādāt rēgulāri ar lielāka sastāva vienībām, viņu darbs uz vietas ir visai nozīmīgs un, jādomā, dod arī personīgu gandarījumu. Tālāk jāatzīmē Ņujorkas amerikāņu kvinteta Phoenix turneja Eiropā pag. pavasarī, ko atbalstīja Rokfellera fonds. Tajā oboju spēlē mums jau pazīstamais A. Jansons, līdz ar ko turnejā varēja iekļaut īpašu koncertu Minsteres latviešu ģimnazijai, reizē parādot pāra latviešu skaņdarbus. Šo turneju pieminēja arī dažas cittautu avīzes, un jo atzinīgas atsauksmes ansamblis saņēma Stokholmā. — Prāvajā dziedoņu saimē profesionālu mākslinieku mums toties pamaz. Tādi īsteni ir gandrīz tikai operdziedoņi P. Brīvkalne, R. Gūtmane un K. Bauers (Štutgartē un Bāzelē). Nesen viņiem piebiedrojusies vēl Vīnē studējusī R. Gerke, kas jau dziedājusi simfoniskos koncertos Austrijā un pašreiz angažēta laikam Pasavas teātrī Bavārijā.
Alfrēds Štrombergs un Tālivaldis Ķēniņš domu izmaiņā . . . 
Bez tam pāra dziedones strādā paidagoģiskā laukā, un daži jaunāki dziedoņi pievērsušies t.s. populārai mūzikai. Pārējie dzied tikai epizodiski un galvenokārt tikai latviešu sarīkojumos, kuru turklāt nav pārāk daudz. No visiem viņiem latviešu publikai pērngad vairāk bijusi iespēja dzirdēt A. Vaivodi un I. Kurmi (pirmajai kāds ducis, otrai pieci vai seši koncerti). Divu nedēļu turnejā janvārī Ziemeļamerikā ar stilā diezgan gaumīgu programmu savukārt viesojās K. Bauers-Zemgalis. Tai pašā laikā jau otrreiz Amerikā bija ieradies melburnietis E. Maršavs, bet rudenī (pirmoreiz) — V. Skujiņa, kas arī dzīvo Austrālijā. Abu viņu programmas, diemžēl, bija diskutējamas, jebšu tautiešu atsaucības netrūka tik un tā. Šai pašā chronikas atdaļā beidzot jāatzīmē Ņujorkā darbīgais A. Kellijs, kurš šad tad dzied amatieru operu izrādēs un dzirdams radio raidījumos. * 

Jaunradē viens no raženākiem vai patlaban varbūt pat visraženākais komponists ir T. Ķeniņš, kura darbi turklāt ir gandrīz vienīgie, kas aizskan tālāk pasaulē. Tā no viņa pēdējā laika jaunrades bez Toronto dziesmu svētkos atskaņotās 3. simfonijas 1970. gadā pirmatskaņojumu pieredzēja vēl vairāki lielāki kordarbi. Pirmais no tiem bija 8-balsīgam korim komponētās Viae Cantiones Novae, ko 20. gadsimta mūzikai veltītā koncertā 15. 111 dziedāja Toronto un Voterlū universitāšu kori Mekmillena zālē. Otru jaundarbu — ap pusstundu ilgās solistiem, korim un orķestrim komponētās Chants of Glory and Mercy — līdz ar Bēthovena C-dūra mesu Č. Vilsona vadībā atskaņoja Gvelfas mūzikas festivāla atklāšanas koncertā 1. V. — Drīz pēc dziesmu svētkiem CBC festivāla ietvaros Džonsona koncertzālē (Toronto) 13. VII dir. E. Aislera (Iseler) vadībā pirmatskaņojumu pieredzēja T.Ķ. kamerdrāma Lagalai (LM 3. num. minētā „Akmens leģenda") korim, flautai, mežragam un sitamiem instrumentiem. Pēc tam 22. IX Deer Park United Church koris V.H. Raita (Wright) vadībā atskaņoja visjaunāko T.Ķ. darbu — 150. psalmu. Visi pieminētie darbi radušies komisijveidā, un par tiem atzinīgi rakstīja arī Toronto dienas laikrakstu recenzenti (latviešu presē attiecīgos koncertus recenzējis A. Purvs Laika 26., 39. un 60. num.). Garīgo dziesmu ciklu Piae Cantiones Novae augustā radio pārraidījumā vēl dziedāja CBC festivāla koris (Aislera vadībā), tāpat jau divas reizes CBC pārraidījis kamerdrāmu Lagalai, kam līdzās vēl varam atzīmēt pāra jaunus T.Ķ. Parīzē komponētā septeta atskaņojumus (radiofonā 27. VIII un Contemporary Showcase 70 cikla ietvaros Džonsona zālē 28. XI). Pēc ziņām laikrakstos (sk. M. Deruma rakstu Laika 1970. g. 19. num.), vairāki T.Ķ. skaņdarbi pērn bez tam ieskaņoti kanādiešu skaņu platēs (Dominion un CBC International Service). Atzīmējams notikums 1970. gadā bija arī G. Pone s kompozicijas Quattro temperamenti d'amore atskaņojums 9. 111 Ņūpalcā. Kā lasāms J. Kļaviņa recenzijā Laikā (22. num.), šai 1960, g. dzimušajā ciklveida darbā izmantoti četri Petrarkas soneti, un tas komponēts „orķestrim konvencionālā instrumentācijā, ieskaitot mandolīnu un baritona solo", bez tam tajā iekļauti attiecīgi pārveidoti Monteverdi un Mālera mūzikas citāti. 

Pones darbu atskaņoja Bafalo simfoniskais orķestris ar N. Eibelsonu (Abelson) L. Fosa vadībā, un tai pašā programmā vēl bija paša Fosa, kā arī Šēnberga un Stravinska skaņdarbi. Jau janvārī tai pašā Laikā parādījās ziņa, ka G.P. saņēmis jaunu Ņujorkas valsts universitātes stipendiju — šoreiz par dokumentāras operas Rosa Luxemburg projektu (tai libretu vācu valodā raksta L. Apkalns). Šī opera laikam ir jau pusceļā, un, kā parasti, autors meklē tai jaunu mūzikālās izteiksmes veidu un līdzekļus, ieskaitot optiskas dabas jauninājumus. Protams, latviešu sabiedrībā dažādi interpretējamā literārā sižeta dēļ G.P. iecere krietni strostīta jau pirms tās īstenojuma, bet, tā kā šis darbs domāts internacionāli „liberālai" publikai, tad diezin vai mēs savu pulveri nešķiežam par velti. — 

Jaunu lielāku kamerdarbu — kvintetu flautai, obojai, klarnetei, fagotam un mežragam — jau pag. gada sākumā bija pabeidzis bruklīnietis A. Šturras, bet tas atskaņojumu vēl nav piedzīvojis. 

#RHIZOME
Tāpat tādu gaida L. Apkalna koncerts akordeonam, arpai un stīgu orķestrim un, iespējams, vēl kāda komponista lielākas formas darbs. Bez šiem un jau agrāk pieminētiem autoriem jaundarbus — galvenokārt mazākās formās — starplaikā komponējuši arī V. Baštiks, U. ciemiņš, A. Jansons, A. Jērums, A. Kalnājs, Kn. Lesiņš, J. Norvilis, A. Okolo-Kulaks, V. Ozoliņš, H. Pavasars, I. Ramiņš, I. Sakss, Br. Skulte, Ed. Šēnfelds, A. Vītoliņš u.c, taču arī no viņu darbiem līdz koncertestrādei nonākt laimējies tikai dažiem. * 
Tālāk pāra "citas lietas". 

#RHIZOME
Viena no trimdas īpatnībām ir piemiņas fondu dibināšana. Mūzikā tādu, kopš 1948. g. dzima Jāzepa Vītola fonds, mums nu jau ir vismaz desmit. Diemžēl, daži no tiem spējuši uzcelt vienīgi kapa pieminekļus. Protams, tas ir „vairāk kā nekas", jebšu aizgājēji būtu droši vien priecīgāki, ja viņus pieminētu vēl kādā citā veidā. Šī piezīme nāca neviļus prātā sakarā ar 2. VIII Kalamazū Riversaidas kapsētā A. Ābelem atklāto pieminekli, kura uzcelšana prasīja turpat trīs gadus. Nākošais fonda darbs — aizgājējam veltījamais rakstu krājums — pēc J. Rudzīša nāves var ieilgt vēl vairāk, un kas būs pēc tam — pagrūti minēt. Precedenti — J. Vītola un V. Dārziņa fondu „darbība", bet var jau būt, ka starplaikā iemācāmies redzēt tālāk. Reizēm lēni kārtojas arī citas sabiedriskas lietas. Tā vairāk nekā divus gadus prasīja „galu savilkšana" II Eiropas latviešu dziesmu svētku financēm. Attiecīgie skaitļi beidzot iespiesti Latvijas 1970. g. 41. numurā, un no tiem redzams, ka šais svētkos apaļos skaitļos ieņemts 183.500, bet izdots 183.200 DM. (tīrais atlikums ir tātad tikai nomināls). Visi mūzikālie sarīkojumi toties risējuši bez zaudējumiem, un piemaksu (gan visai prāvu: 13.900 DM) prasījusi vienīgi mākslas izstāde. Otra raksturība Hanoveras svētku saimniecībā ir 16.200 DM, kas šoreiz saņemtas ziedojumos (gandrīz 9% no kopieņēmumiem). Piezīmēsim, ka I Eiropas latviešu dziesmu svētkos Hamburgā bija apgrozījums vismaz divreiz mazāks, bet arī sarīkojumu skaits tad bija manāmi ierobežotāks. Jaunus rekordskaitļus, kā izriet no diviem plašākiem M.D. pārskatiem Laika 1970. g. 86. un 100. num., devuši ari V latviešu dziesmu svētki Kanādā. Neieskaitot „Nākotne 70" sarīkojumus, par kuriem norēķinu vēl trūkst, šais dziesmu svētkos ieņemts pāri par 117.000 dol., kas ir ap 75% vairāk nekā līdzīgā reizē Toronto 1965. gadā. Atskaitot kārtējos izdevumus, bruto atlikums šoreiz bijis turpat 41.000 dol., bet tīrais atlikums — pēc koriem un tautas deju kopām izmaksātās „ceļa naudas" — 18.000 dol. (1965. g. — 8.600 dol.). Saskaņā ar noteikumiem par tīrā atlikuma sadali lems dziesmu svētku biedrības padome, kuras sapulce paredzēta 1971. g. janvāra beigās. Kā parasti, gandrīz visi sarīkojumi atstājuši atlikumu, un nelielas piemaksas šoreiz prasījuši vienīgi svētku atklāšanas un simfoniskais koncerts, no kuriem pirmais, pieņemot budžetu, turklāt nebija vēl paredzēts. (Laika 77. numurā M. Derums pieminējis arī šo svētku oficiālo dalībnieku skaitu: 928 dziedātājus (54% no pieteiktā kopskaita) un 835 dejotājus ("praktiski" 100%). Šie skaitļi nesaskan ar tiem, ko jau atzīmējām iepriekš, bet, tā kā daļa dalībnieku figurē vairāku vienību sarakstos un ne visi, kas atbrauca, bija arī uz estrādes — tad mēs savos aprēķinos neko daudz nebūsim kļūdījušies. Par Losandželosā notikušo ASV rietumpiekrastes dziesmu svētku saimniecisko pusi drošāku skaitļu šo rindu iespiešanas laikā mums vēl nebija. 

Tālāk vēl jāpiemin pagājušā gada lielākais muzikālais notikums dzimtenē, pilnā oficiālā apzīmējumā — V. I. Ļeņina 100. dzimšanas dienai un Padomju Latvijas 30. gadadienai veltītie dziesmu un deju svētki. Šie svētki norita Rīgā 19. un 20. VII, un pēc atsevišķiem sarakstiem vadonī tiem bija pieteikti 246 kori ar apm. 13.000 dziedātājiem, bez tam vēl 58 pūtēju orķestri ar 1.310 mūzikantiem un 322 deju „kolektīvi" ar 6.117 dejotājiem. lerobežotās telpas dēļ pārskats par šo svētku programmu, kā arī dažas citas svarīgākas ziņas mums, diemžēl, jāatstāj LM nākošam numuram. * 

Beigās citēsim pāra rindkopas no 1970. gada 6. VI laikrakstā Latvija iespiestās A. Vītoliņa lasītāja vēstules „Atklāts jautājums Latvju Grāmatas īpašniekam E. Dobelim": 

„Kā savā laikā jau rakstīju Jaunajā Gaitā, apgāds Latvju Grāmata 1963. g. izdeva 50 latviešu tautas dziesmas klavierēm, kā autorus uzdodot Em. Melngaili un Jāzepu Vītolu. Izdevums tomēr ir Latvijas valsts izdevniecības Rīgā 1955. g. izdotā krājuma „O. Grāvītis — 50 latviešu tautas dziesmas" ofseta pārspiedums, šī krājuma krieviskajiem dziesmu nosaukumiem un izpildījuma norādījumiem uzlipinot angļu izpildījuma norādījumus (dziesmu nosaukumi angliski nav tulkoti). Latvju Grāmatas izdevuma dziesmās nr. 5, 7, 16, 18, 23, 25, 41, 48 un 49 var vēl redzēt oriģināla krievisko apzīmējumu atliekas — „maskēšana", acīm redzot, veikta pavirši. Sakarā ar E. Dobeļa neseniem paskaidrojumiem trimdas presē jājautā: "Vai saņemta atļauja no Oļģerta Grāvīša, Annijas Vītolas un E. Melngaiļa mantiniekiem šāda veida viselementārāko autora tiesību pārkāpšanai? Šķiet nepārprotami, ka iemesls minētajām "pārkristībām" ir peļņas nolūki — trimdā paredzams lielāks patēriņš Melngaiļa un Vītola darbiem nekā šeit mazāk pazīstamā okupētās Latvijas skaņraža Grāvīša darbiem". 

Tālāk A.V. jautā, ko šādu viltojumu novēršanai darījušas mūsu kultūras organizācijas, un beigās piemin vēl kādu pārspiedumu (šoreiz gan bez "pārkristībām"), bet pietiks jau ar citēto tekstu. Varam tikai piebilst, ka mūzikāla "pirāterija" nav gluži sveša arī citās tautās, jebšu 150— 200 gadus agrāk. Un uz tik "nekaunīgu" jautājumu, kāds vēstules autoram pasprucis par atļaujas saņemšanu, pat visapsviedīgākam tirgonim laikam gan negribēsies atbildēt. . . Izlīdzinājumam tad nu derēs vēl pāra vieglāki „joki". Pirmais no tiem ir ļoti īss un atrodams Latvijas Mazās Enciklopēdijas 2. sējumā (Rīgā 1969). Tā 601. lappusē sākas šķirklis par mūziku, ko N. Grīnfelds ar J. Vītoliņu definējuši par skaņu mākslu vai „mākslas veidu, kas attēlo īstenību skaņu tēlos". Šī ir viena no filozofiski ģeniālākām mūzikas definīcijām, kur „īstenība" tik skaidri savažota ar "laiku un telpu", ka tālāk nekas vairs nav nedz jādomā, nedz jājautā... Mums tikai šaubas, vai citētais izskaidrojums cēlies taisni Rīgā, bet to jau neklātos piezīmēt. Otrs „joks" lasāms trimdas presē, lasītāju balsīs, kur kādam Toronto dziesmu svētku klausītājam (sauksim viņu par A.) tautas deju pavadmūzikā līdzās koka pūšamo instrumentu maigajām skaņām nav lāga patikuši bazūņu „šāvieni". Drīz pēc tam tai pašā avīzē kāds B. pamāca A., ka „arī bazūnes ir koka pūšami instrumenti", kas "asus, skarbus toņus nevar radīt". Tūliņ tālāk seko vēl pašas redakcijas „piezīme": „Kā A., tā B., liekas, runā par vieniem un tiem pašiem instrumentiem, vienam lietojot angļu valodā parastos, otram — latviešu apzīmējumus. Angļu bazūne (bassoon) un latviešu fagots ir koka instruments, latviešu bazūne un angļu trombons — metalla". Skaidrs ? Ja nu tomēr ne, atšķirsim kādu Vebstera vārdnīcu, kur būs redzams, ka tādas angļu koka bazūnes nemaz nav. Latvieši šo agrīnāko ital. trombone apzīmējumu pārņēmuši no vācu Posaune (s bībeli), tāpat no vācu Fagott (un ita fagotto) cēlies angļu bassoon (vai fran basson) latviskais vārds "fagots". — Tā nu jokus no nopietnības dažkārt šķir tikai viens vārds. Bet vai taisni tāpēc dzīve netop interesantāka, un kas gan lasītu mūsu avīzes un žurnālus, ja tajos piepeši nebūtu nekā, par ko pasmieties un pazoboties ?! 
Val. B. 

35 “Latvju Mūzika” nr. 5 (01.01.1972.) | Irēna Dunkele
JĀNIS MEDIŅŠ 

IRĒNA DUNKELE 
Pirms dažiem mēnešiem — 1971. gada 4. martā — apritēja pieci gadi, kopš aizsaulē aizsaukts izcilais latviešu komponists un diriģents prof. Jānis Mediņš. Viņa savdabīgā personība spilgti iezīmējās latviešu mūzikas pasaulē, kad komponists vēl bija dzīvo vidū. Vēl spilgtāk tā nostājas mūsu acu priekšā tagad, kad viņa mūža darbu var vērot atstatāk, tālākā perspektīvā. Nav žanru, kurā Jānis Mediņš nebūtu atstājis lielus skaņdarbus. Vairāki no tiem turklāt bijuši latviešu mūzikas literātūrā pirmie vai vismaz vieni no pirmajiem. Jānis Mediņš un Alfrēds Kalniņš apmēram reizē deva pirmās lielās latviešu oriģināloperas Uguni un nakti un Baņutu. Par sava veida pirmo, ja neievērojam nu jau putekļiem apklāto Jurjānu Andreja skaņdarbu, varam uzskatīt arī Jāņa Mediņa čella koncertu (nr. 1., 1928), kam vēl pievienojas pirmais latviešu klaviertrio (1930), pirmais klavieru koncerts (1932), balets Mīlas uzvara (1934) u.t.l. Būdams liela vēriena simfoniķis, Jānis Mediņš ievērojami paplašināja mūsu operas un orķestra mūziku. Ar viņa trimdā rakstītiem kamermūzikas darbiem varam lepoties arī šajā žanrā. Tāpat smalkais instrumentu pazinējs bagātināja mūsu klavierliterātūru, ievedot tur jaunu stilu, un nebūs laikam latviešu dziedātāja, kam nebūtu repertuārā Jāņa Mediņa dažādos dzīves posmos radīto solo dziesmu. Jānis Mediņš ienesa latviešu mūzikā vēlā romantisma krāšņumu, smeldzi un impresionisma zaigojošo kolorītu. Kā komponists viņš bija viens no savas zemes spilgtākiem pārstāvjiem un kā diriģents aizveda latviešu mūziku arī pāri Latvijas robežām. Mūsu gadsimtā nav daudz komponistu, kuri būtu atstājuši tik bagātīgu darbu klāstu, kā to darījis Jānis Mediņš: četras operas, divi baleti, simfonija, četri koncerti ar orķestri, ap 20 simfonisku darbu lielam un mazam orķestrim, bez tam vēl kādi 12 darbi kameransambļiem, pāri par 20 darbu solo instrumentiem ar klavierēm, tuvu pie 200 dziesmu, pāri par 30 klavierdarbu, kantātes korim, solistiem un orķestrim, a cappella dziesmas, kā arī mūzika drāmatiskiem uzvedumiem un filmām. 

Apzināt šo lielo mantojumu mūsu pašreizējā situācijā nav viegls uzdevums. Jānis Mediņš trimdas ceļu sāka tukšām rokām, paspējot līdzi paņemt tikai Vēstules Pērām Ģintam solo balsij ar orķestri. Viss pārējais līdz 1944. gadam rakstītais palika komunistu okupētajā Latvijā. Zināja stāstīt, ka atstātais mūža darbs gājis bojā. Tagad tik drūms stāvoklis tomēr neliekas. Mediņa darbu vairākums tomēr saglabājies — kaut daļēji orķestra balsīs, pēc kurām var atjaunot partitūru. Bet kā piekļūt pie šiem darbiem trimdā? Mūsu rīcībā pašreiz ir * milzīgais darbu klāsts no trimdas posma, kam nāk klāt paprāvs skaits darbu, ko komponists, vēl dzīvs būdams, sameklēja pats vai nu no pasaulē izkaisītiem tautiešiem, vai saņemot norakstus no Latvijas. Pēc Jāņa Mediņa nāves zudušo skaņdarbu meklēšana vēl turpinās. Daļēji to veic Jāņa Mediņa piemiņas komiteja Stokholmā, par ko īsu pārskatu sniegšu šā raksta beigās. Daudz par Jāni Mediņu rakstīts gan brīvās Latvijas laikā, gan trimdā un kopš kāda 1957. gada palaikam arī okupētajā Latvijā. Lielāko tiesu tie ir dažādi jubilejas raksti, intervijas un īsāki apcerējumi par jauniznākušiem darbiem. Pats komponists savukārt pastāsta par savu dzīvi 1964. gadā Stokholmā Daugavas apgādā izdotajā autobiogrāfijā Toņi un pustoņi. Diemžēl, liela daļa rakstu, tāpat kā Toņi un pustoņi, sacerēti pa lielākai daļai pēc atmiņas un tāpēc, izmantojot vēsturiskiem pētījumiem, vēl jāpārbauda. Šāda pārbaude trimdā saistīta ar lielām grūtībām. Piekļūt pie drošiem avotiem bieži neiespējami, vai arī jāmeklē apkārtceļi, kas prasa laiku un līdzekļus. Tā līdz iecerētai Jāņa Mediņa monogrāfijai būs jāpaiet vēl labam laikam, kamēr materiāli būs pienācīgi apzināti. Sekojošā rakstā mēģināšu ar iespējami pārbaudītiem datiem sniegt vispārējos vilcienos chronoloģisku pārskatu par Jāņa Mediņa dzīves gaitu un atsevišķiem daiļrades posmiem, kā arī dažos vārdos pakavēšos pie komponista mākslinieciskās personības. Lai gan Jānis Mediņš vienu trešo daļu no savas dzīves pavadījis svešumā, viņš ir — blakus Alfrēdam Kalniņam — viens no mūsu latviskākiem komponistiem. Ne Krievijā aizvadītie gadi, ne arī trimdas 22 gadi nespēja komponistā izdzēst to klusi īpato pieskaņu, kas gan grūti aprakstāma, bet ko mēs esam paraduši līdz šim saklausīt un līdz šim saukt par latvisku. Tie bija abi pasaules kari, kas ienesa radikālas pārmaiņas Jāņa Mediņa dzīvē, un vides maiņai sekoja arī pārmaiņas Mediņa skaņrakstā. Bet bez šiem ārēju apstākļu virzītiem dzīves posmiem bijuši vēl citi spēcīgi personīgāki pārdzīvojumi, kuri likuši komponista radošajam talantam uzliesmot spilgtāk vai arī brīžiem apdzist. Visu to pārskatot, Mediņa daiļradē var saskatīt zināmus atsevišķus periodus, kas vai nu mazāk manāmi pārslīd viens otrā, vai arī robežojas ar krasāku lūzumu. Man gribētos jaunības un Krievijā pavadītos gadus apzīmēt par Jāņa Mediņa radīšanas pirmo posmu, kas ilga apmēram līdz 1920. gadam. Krievijas gadus tam pieskaitu tādēļ, ka no šā laika mums trūkst tādu darbu, kas savā skaņrakstā dotu iespēju nolasīt eventuālas jaunākas stila maiņas vai pagriezienu. Operas Uguns un nakts otra daļa pabeigta gan Krievijā, bet nezinu, vai tā tagad vispār vairs kaut kur atrodama, jo jau kopš 1924. gada Uguni un nakti izrādīja tikai jaunajā saīsinātajā viena vakara versijā. 

Jānis Mediņš piedzima 1890. gada 9. oktobrī Rīgā un mūzikālo pamatizglītību ieguva Zīgerta (Siegert) mūzikas institūtā, ko beidza deviņos gados ar diplomu klavieru, vijoles un čella spēlē. Tēvs bija klarnetnieks un, kā aprakstīts Toņos un pustoņos, īstens mūzikas fanātiķis, māte — liela dziesmu mīļotāja, un arī abi vecākie brāļi un māsa Marija izglītojās turpat Zīgerta mūzikas institūtā, vēlāk kļūstot par redzamiem un plaši pazīstamiem mūziķiem. Visiem četriem Mediņiem bez izcilām mūzikālām spējām bija piešķirta arī absolūtā dzirde. Jau agrā jaunībā Mediņš sāka praktiska mūziķa gaitas kā altists un vijolnieks orķestros: sākumā "Māmuļas" teātra orķestrī (t.s. Fišera kapellā), vēlāk (kopš 1907. gada) Interimteātrī. No 1909. līdz 1913. gadam Mediņš strādāja arī par grāmatvedi 
un korespondentu Neimaņa klavieru firmā, sakarā ar ko viņam radās pirmā izdevība nokļūt ārzemēs. Tajās Mediņš pavadījis kādus astoņus mēnešus, apskatot Mincheni, Berlīni, Venēciju, Milānu un vēl citas lielpilsētas un noklausoties operuzvedumus, kā arī citādi izsekojot tā laika Vakareiropas mūzikas dzīvei. Šai ceļojumā viņš uzsūca aktuālāko Eiropas mūzikā, lai, mājās atgriežoties, radīšanas mistērijā sijātu sakrāto un, smejoties paša spēkos, veidotu un kaldinātu paša talantu un komponista dotumus. Tā radās 1911. gadā orķestrim komponētā poēma Emīla Dārziņa piemiņai (atskaņota 1915. g.?) un 1912. gadā komponētā Simfonija e-mollā (atskaņota 1914. gadā) 2. Pirmā solo dziesma Ak jaunam būt (ar Aspazijas tekstu) parādījās atklātībā 1909.—10. gadā, kurai drīz sekoja vēl dažas citas solo un kora dziesmas. Šais agrīnākajās dziesmās maz kas vēl parādās no tām Mediņa īpatnībām, kas tik raksturīgas viņa vēlākā laikā izveidotam stilam, bet arī tās liecina jau par spējīgu un techniski veiksmīgu komponistu. Četras ar Aspazijas tekstu 1910. gadā 4 komponētas dziesmas — Pagātnes pagalmā, Aicinājums, Raudošā debess, Zelta sapnit — ir vienkāršas savā apdarē; tonālās harmonijas atbalsta solo balsi akordiski vai figurācijā, vietumis tikai pavadījuma vidējā balsī parādās īsas solo balss frāzes; tajās vēl manāms Emīla Dārziņa iespaids, šur tur pavīd arī Grīgs un mazliet Pučīni elpa un smeldze. Dziesmas Aicinājums skaņas atbalsojas savukārt 1918. gadā Sisraņā (Krievijā) rakstītajā dziesmā Ak jūs, atmiņas (Zamaiča). Jaunas pārmaiņas atnesa 1913. gads, kad Mediņu pieņēma par altvijolnieku Pāvula Jurjāna jaundibinātajā Latviešu operā. Šeit pamazām sākās arī Mediņa diriģenta gaitas. Opermūzikas reibināts un saviļņots no tā laika spēcīgās latviešu nacionālās kustības, Jānis Mediņš 14. jūnijā skicēja pirmās lappuses savai pirmajai operai Uguns un nakts. Tās Prologu un Laika veča āriju tūdaļ arī atskaņoja. Ja salīdzina Uguns un nakts prologa mūzikālo valodu ar 1910. gadā rakstītām dziesmām, tad starpība ir liela. Prologā plūsma ir bieza, pieblīvēta smagiem diatoniskiem un chromatiskiem gājieniem dabīgā minorā — modā, kas atkārtojas arī citos Mediņa darbos. Maldu kadencas iekvēlojas kā gaismas stari citādi drūmā, it kā senatnes apdvestā noskaņojumā rakstītā Raiņa drāmas ievadā. Autoram tuvs, liekas, bijis tanī laikā Vāgners, tāpat viņu interesējušas Debisī harmonijas, un komponista apziņā iespiedies laikam arī Jāzepa Vītola Beverīnas dziedonis, atstājot viegli saklausāmas pēdas, kaut nenoslāpējot Mediņa paša izdomu. „Mēness staru tilti ved uz jaunu cilti, kas to cīņu vedīs galā" — vai šie Raiņa vārdi mums pašreiz nav tikpat aktuāli kā pirms 60 gadiem? Šie vārdi un skaņas aizrāva 1914. gada klausītājus, tāpat atskaņotā Mediņa simfonija un dziesmas liecināja par jauna talanta parādīšanos latviešu kultūras dzīvē. Mūzikas entuziasti J. Duburs un J. Bisenieks, kas bija galvenie Latviešu operas atbalstītāji, sagādāja Mediņam drīz darba pabalstu, tā dodot viņam iespēju atteikties no nogurdinošā maizes darba un visu laiku veltīt tikai tālākai operas komponēšanai. Gandrīz visu Uguns un nakts pirmo daļu Mediņš pabeidza jau 1914. gadā. Bet — izcēlās I pasaules karš, drīz sekojot evakuācijai, un Mediņš aizbrauca uz Maskavu, pēc tam uz Sv. Pēterpili. Tolaiku spožā visas Krievijas mūzikas un mākslas mētropole Sv. Pēterpils bija arī centrs Eiropas mākslas dzīvei. Ka tā daudz devusi mūsu toreiz jau daudz sološam komponistam, nevar būt šaubu. Taču uzturēšanos Pēterpilī drīz pārtrauca obligātoriskais kara dienests. Pieteicoties latviešu strēlniekos, Mediņam kā kara kapelmeistaram sākās klaiņošana, kaut Uguns un nakts komponēšanu viņš nebūt nepameta. 

#RIGENSIS
”Šīs operas pirmo pusi autors bija uzrakstījis pirms kara, bet otro nobeidzis jau kara gados, klīstot pa Krievijas svešām nomalēm. Slims un novārdzis, jaunais skaņradis kopus ar savu dzīves biedreni, ar Uguns un nakts biezajām partitūrām uz pleciem, pat lielus gabalus Sibirijas taigās kājām nostaigājuši. Laimdotas, Lāčplēša un Spīdolas simboli viņam bija svēti. Ar tiem viņš bij darbā un sapņos saaudzis, ar tiem viņš beidzot 1920. gadā arī atgriezās atbrīvotajā Latvijā." 
Tā par šo laiku rakstīja Jānis Zālītis 1925. gadā. 6 6 Pēc raksta ..Pārdomas un piezīmes par Nacionālo operu" kādā 1925. g. 7. XI laikrakstā

Lai saglabātu galveno, kara gaitās Jānis Mediņš bijis spiests sadedzināt viencēliena operu Zvanīgs zvārgulītis, simfonisku tēlojumu Imanta (laikam kādu agrīnāku versiju) un vēl kādus 28 citus darbus.7 Kara gaitas Jānim Mediņam izbeidzās 1920. gada maijā, kad viņa bataljons atstāja Krieviju un no Vladivostokas ostas devās uz Japānu, lai pēc tam ar transporta kuģi atgrieztos dzimtenē. Liepājas ostā kuģis piestāja 1920. gada 3. oktobrī. Nu Mediņa dzīvē un mūzikā sākās pavisam jauns posms, un šis komponista visraženākais periods ilga 14 gadus, kulminējot no apmēram 1927. līdz 1934. gadam. Jauna valsts, jauna dzīve, jauni pienākumi. Chaotiski un reizē vareni bija pirmie latviešu brīvības gadi. Viss gan bija jāsāk tikpat kā no sākuma* bet spēka netrūka, tāpat netrūka darītāju. Viens no tiem, kas sevi netaupīja, bija Jānis Mediņš. Atgriezušos 30 gadu vecumā Latvijā, viņu tūlīt iesaistīja jaunuzbūves darbā. Nacionālā opera angažēja Mediņu par diriģentu (īslaicīgi arī direkcijā), bet Latvijas valsts konservātorija — par mācības spēku. Operu Uguns un nakts izrādīja pirmoreiz 1921. gadā: pirmo daļu autora vadībā 26. maijā, otru — 8. decembrī. Recenzijās mūzikas kritiķi neskopojās ar uzslavu, un arī publika saņēma jauno latviešu operu ar patriotisku sajūsmu. Pienākumi un panākumi sparo. Īsā laikā, 
viens pēc otra, parādījās atklātībā jauni, monumentāli Jāņa Mediņa skaņdarbi: Orķestra svīta nr. 1 ar pazīstamo Āriju (1922) , simfoniskie tēlojumi Imanta (1923) un Zilais kalns (1924), otra opera Dievi un cilvēki (1922), Dainas klavierēm, vijoļdarbi un dziesmas. Laikmets atspoguļojas šajā mūzikā ar vērienību, spēku, plašumu un nacionālas vielas meklējumiem — atskaitot jauno operu, kam sižets bija ņemts no Ēģiptes senatnes. Šo operu, kuras libreta pamatā ir Leona Pāegles drāma, pirmoreiz izrādīja 1923. gada 23. maijā. 

8 
Pēc kāda P. Rozīša rediģēta rakstu krājuma (Latvju rakstnieku kooperātīva apg.). 
Ernests Brusubārda raksta: „. . . komponists neierobežojas ar parastiem paņēmieniem kompozicijā, bet meklē savai īpatnībai piemērotus izteiksmes līdzekļus. Viņš nebīstas no viskomplicētākām harmonijam, un drīz atkal no bangojošas skaņu jūras tas prot izveidot skaņu simmetriju. Visai redzama vieta ierādīta orķestrim, un tas izmantots ar lielu asprātību, izmantojot vismodernākos instrumentācijas ieguvumus... ..." 8 

Kad pirmais sajūsmas vilnis bija rimis, latviešu oriģināloperu uzvedumi, diemžēl, pieredzēja krizi. Jaunās valsts pilsoņi vēl nebija tik tālu izauguši, lai opera tos saistītu mūzikas dēļ vien. Uz operu gāja vairāk skatīšanās pēc, un, kad ziņkāre bija apmierināta, tālāk jaunā, īpatnējā, simfonisma cauraustā mūzika nevilināja. Tā pēc pāra gadiem Uguns un nakts bija jānoņem no repertuāra. Kritiķu pamudināts, Mediņš ķērās pie nežēlīgas divvakaru operas saīsināšanas. Mūzika bija tā, kas visvairāk no tā cieta. Bet, lai glābtu NO kasi un uzturētu publikas interesi, tas toreiz bija jādara. Uguns un nakts jaunajā viena vakara versijā parādījās NO 1924. gada 2. februārī. Par Mediņa darbu pazīstamais žurnāls Zeitschrift fur Musik tā paša gada augusta numurā rakstīja, ka to varētu itin labi izrādīt arī Vācijā; mūzika esot īpatnēja, nacionāla, ar daudz skaistām, aizgrābjošām ainām. Protams, tur nevarot atrast tādas erotiskas sensācijas kā Šrēkera operās9, jo tādām lietām latviešu tauta vēl par nesalauztu un veselīgu. Vēl trešo reizi Mediņš pārstrādāja šo operu 1927. gadā, izdarot galvenokārt grozījumus instrumentācijā. Jauns Uguns un nakts inscenējums pēdējā laikā savukārt notika Latvijā pirms pāra gadiem. Pavisam cita rakstura ir 1925. gadā dzimusī bērnu opera Sprīdītis, kas komponēta pēc A. Brigaderes drāmatizētās latviešu tautas pasakas. Tā veltīta dēlam Gunāram un izrādīta pirmoreiz NO 1927. gada 22. janvārī. Sprīdītī Jānis Mediņš parādās no visgaišākās puses. Pārsvarā rečitatīvi, apbrīnojamā instrumentācijā atjautīgi iztēloti Sprīdīša daždažādie piedzīvojumi; humors jaucas ar vieglām sirdssāpēm, viss rotaļīgs, bez dziļākām problēmām. (Interesants ir teikums autobiogrāfijā Toņi un pustoņi par Sprīdīša uzņemšanu Marijas operas repertuārā Ļeņingradā 1926. gadā, bet šo ziņu, diemžēl, nav bijis iespējams pārbaudīt.) 

Rīgā 1922. gadā Neldnera, Valtera un Rapas, un K. Priedīša apgādos iznāca Mediņa solo dziesmas, bet Vācijā pie Rēdera (Roder) — sešas pirmās Dainas un Bārenītes dziesmas. Bez tam Leipcigā Bote & Bock apgāds laida klajā Prelūdiju un romanci vijolei un klavierēm. 

Par pēdējo jo jūsmīga atsauksme lasāma ASV žurnālā Musical Courier 1923. gada 18. oktobra numurā (nodaļā "Weekly Review of the World's Music"). 

Cita stīga sāk ieskanēties Jāņa Mediņa mūzikā ap 1927./28. gadu, pēc kam turpmākos gadus gribētos nosaukt par Lilijas Kalniņas-Ozoliņas laiku. Dziesmās uzplaukst un dominē mīlas lirika, romantiskā jūsmā dzimst Mediņa krāšņākie orķestra darbi: jau sākumā pieminētie čella un klavieru koncertf, vijoļkoncerts, orķestrim komponētā Svīta nr. 2 (1927)10 un Svīta nr. 3 (1933), balets Mīlas uzvara (1934), emociju pilnās Dainas nr. 7 (1931) un nr. 8 (1932), kā arī Trio nr. 1 klavierēm, vijolei un čellam. 1928. gadā Jāni Mediņu par galveno diriģentu un mūzikas daļas vadītāju saistīja Rīgas radiofons. Šis amats pavēra ceļu uz ārzemēm kā viesdiriģentam un radīja saskari ar augsti kvalificētiem ārzemju un latviešu atskaņotājiem māksliniekiem. Tāpat turpinājās paidagoģiskais darbs Latvijas konservatorijā, kurā komponists nu jau bija ieguvis profesora stāžu. Līdztekus Jānis Mediņš diriģēja NO un Rīgas jūrmalas simfoniskos koncertos. Jāņa Mediņa mūziku sāka atskaņot arvien biežāk ārzemēs. Emīls Kupers jau 1925. gadā Lisabonā bija atskaņojis simfonisko tēlojumu Imanta. Pauls Šteinflugs Duisburgā (Vācijā) 1928. gadā savukārt diriģēja Svītu nr. 2 (Skumja — fūsma — Līksma). Tāpat labas atsauksmes 1929. gadā Esenē izpelnījās čellinieka Bīlinga (Būhling) atskaņotais Mediņa pirmais čella koncerts izcilā diriģenta M. Fīdlera (Fiedler) vadībā. Somijas radiofonā Mediņš pats atskaņoja trešo orķestra svītu, pie kam viņš šai zemē sastapās arī ar Sibeliusu, un somi bija ieinteresēti par Sprīdīša uzvešanu Helsinku operā. Stokholmas operā — sakarā ar NO baleta viesizrādēm 1935. gadā — parādījās balets Mīlas uzvara, ko Mediņš sāka komponēt 1929. gadā, bet pabeidza 1934. gadā. Pēc pēdējās izrādes autoram, kā zināms, Zviedrijas karaļa vārdā par nopelniem mūzikā pasniedza Vazās komandiera pakāpes ordeni. Rīgā iemīļotais pianists N. Orlovs uzņēma savā repertuārā populārākās Dainas, bez tam Mediņa mūzika atskanējusi vēl Prāgā, vēlāk Budapeštā un tā joprojām. Šī straujā dzīves augšupeja un laimīgie, bet reizē arī sarežģījumos sablīvētie pārdzīvojumi jūtu dzīvē izraisīja Mediņa mūzikā krāsaini spožu, jūtu plašuma un melodisma pārbagātu atspulgu vai arī intīmākās dziesmās klusu šūbertisku vienkāršību—kā, piemēram, 1929. gadā rakstītajā solo dziesmā Zvaigznes (Jaunsudrabiņš). 

#RIGENSIS
Ja 1924. gadā Mediņa dziesmu vakarā J. Zālītis autoram pārmeta vienmuļību, nopūtu noskaņu un apdares vājumu 12, tad pēc 1929- gadā notikušā jaundarbu vakara Jēkabs Poruks raksta šādi: 

#RIGENSIS
„. . . Mediņš pieder pie izredzētiem, kam liekas, nav jāpārdzīvo nekādas radīšanas mokas, nav jācīnās ar pretrunu problēmām, nav jāmeklē forma, ne saturs. Kā no avota līst meldijas un satek apakšā paklātā saujā visās dziesmās jūtams Mediņa vieglais, nepiespiestais risinājums, romantiskais viļņojums dažādas tās ir ne vien ikreizējā tiešajā saturā, bet arī harmoniskās izteiksmes līdzekļos. Kāda starpība, piemēram, starp Glāstu vai Dzīvīti no vienas puses, kur tonika un dominante mainās bez kādiem maskējumiem, un Neej no manīm jel vēl vai Sirds neprātu no otras, kur no funkcionālās harmonijas palikusi vairs tikai ēna, bet izteiksme ieguvusi lielu spraigumu, spēku, krāsu bagātību." 

No plašākas formas darbiem Mediņš, liekas, vislielākās pūles ielicis Lilijai Kalniņai-Ozoliņai veltītajā Koncertā klavierēm cis-mollā. Tas ir vērienīgs trīsdaļīgs darbs ar bagātīgi izmantotu pianistiku, izceltiem raksturīgiem atsevišķu daļu kontrastiem. Tāpat formas apdare šai kompozicijā manāmi rūpīgāka nekā pārējos koncertos. Čella koncerts savukārt veidots viendaļīgā formā ar daudz atkārtotu galveno tematisko materiālu. Klavierkoncerta paredzēto pirmatskaņojumu aizkavēja Lilijas Kalniņas-Ozoliņas piepešā un pāragrā traģiskā nāve, un plašākā publikā tas izskanēja NO simfoniskā koncertā 1935. gada 4. martā, kur to spēlēja pianiste Franse Elegarde (France Ellegaard)l4, kamēr īstenais pirmatskaņojums bija noticis jau iepriekš LK rīkotajā kamermūzikas vakarā konservatorijas zālē. Pēc 1934. gada traģiskiem notikumiem personīgajā dzīvē Jāņa Mediņa radošais ģēnijs apsika — turpat deviņus gadus. Šai laikā klāt nācis tikai miniatūrbalets Tērauda spārni, par ko kritiķi rakstīja, ka tas radies ne visai laimīgā brīdī, bez tam vēl divas mazākas simfoniskas poēmas (Pie baznīcas, 1935; Nakts Ģetzemenes dārzā, 1936), kameransambļa darbi Trīs romantiskas spēles klavierēm, vijolei un čellam un Improvizācija stīgu kvartetam (1935)16 un 1939. gadā komponētā bērnu opera Luteklīte. 
Dažas dziesmas rakstītas 1940. gadā, bet tās pieskaitāmas Mediņa vājākiem darbiem — tāpat kā filmu mūzika ar populāro „šlāģeri" Zutis buti precēt brauc (Zvejnieka dēlā). 

Par jaunu Mediņa radošā dzirksts iedegās atkal 1943. gadā vācu okupācijas laikā, un ar Vēstulēm Peram Gintam (solo balsij ar orķestri), kā arī ar jaunajām 11 solo dziesmām autors apliecināja, ka iepriekšējie "tukšie" gadi ir bijuši tikai atslābuma laiks. Šo dziesmu komponēšanas laiks kopā ar pirmiem trimdas gadiem Vācijā veido periodu, kas atšķiras no raženā posma pirms 1934. gada ar rūpīgāku pievēršanos apdarei. Tā rezultātā radās vairākas sonātas un cita kamermūzika, kurā agrākais palaikam improvizātoriskais rakstības veids bija atmests. Varbūt tā bija vācu zemes ietekme, kas pamudināja Jāni Mediņu savus jaunos darbus veidot stingrākā kamermūzikālā lējumā. Latvija Mediņam 1944. gada rudenī bija jāatstāj 24 stundu laikā ar rīkojumu doties uz Berlīni, pēc tam uz Rostoku, kur viņš vēl īsāku laiku darbojās radiofonā, bet pēc tā likvidēšanas devās uz Lībeku. Šeit 1945. gadā komponēta Sonāta čellam un klavierēm, ko latviešu sarīkojumos daudz spēlējis Atis Teichmanis. Tai pat gadā sāka darboties UNRRA, un Mediņš pārcēlās uz latviešu mākslinieku nometni Zēgebergā, bet 1946. gada 28. jūnijā — uz Blombergas nometni, kur palika līdz pat 1948. gada t. novembrim. Pāra Blombergas gados Jānis Mediņš drudžaini aizpildīja tukšos nošu plauktus, jo, kā jau minēts, Mediņa kundze Vanda paspēja no Latvijas paņemt līdzi tikai viņai veltītās Vēstules Pērām Gintam. Vācijā Jānis Mediņš pabeidza jau agrāk sākto 57/--gu kvartetu (1946), komponēja Koncertu čellam un orķestrim Nr. 2 (1947), Kvintetu klavierēm, 2 vijolēm, altam un čellam (1946), Sonātu Nr. 1 g-mollā vijolei un klavierēm, Sonātu klavierēm (1946), četras jaunas Dainas, kā arī pāra darbus čellam un kādas astoņas solo dziesmas. Tie visi ir plaša vēriena un saturā bagāti skaņdarbi, piesātināti vēl ar Zemgales līdzenuma silto elpu, tradēti vēlīnā romantisma garā. Piebilstams, ka, dzīvojot starp latviešiem nometnē, svešā vide komponistu vēl nebija paspējusi ietekmēt manāmāk, un šie pirmie gadi svešumā aizritēja patiešām kā skurbumā. Cerību pilns Jānis Mediņš 1948. gadā devās uz bagāto, no kariem pasargāto Zviedrijas zemi, ko ar lepnumu atcerējās no 1935. gada, kad tika tur slavināts. Šī citādi skaistā zeme ir tomēr visai klinšaina un auksta, un tāda viņa bija arī pret Mediņu, jo Jānis Mediņš bija "tikai" bēglis starp tūkstoš citiem. Viņš gan atrada darbu Stokholmas koncertnamā, bet — tikai kā nošu pārrakstītājs. Skaudra dzīve sākās, skaudrāka kļuva arī Mediņa mūzika. Zviedri, asi domājoša tauta, ar sajūsmu pieslējās Rietumu avangardistiem un maz vērības vairs piegrieza vēlajam romantismam. Mediņa mūzika viņiem likās laikmetu pārdzīvojusi, neaktuāla, pie kam, ar zviedru snobismu skatoties, to bija rakstījis bezdzimtenieks, tātad otrās šķiras cilvēks. Tā Jānim Mediņam sākās jauns posms, ar vērīgām acīm un ausīm vērojot un klausoties jaunās prasībās Eiropas mūzikā, un jaunākā komponista mūzika kļuva mēreni „kreisa". Tā vairs nav mīlas lirika, kas atskan šo gadu dziesmās, tā ir meitene, kas apraud savu starp kūpošām lampām drupošo dzīvi (Meitenes dziesma, Raiņa teksts), citā reizē komponistu nodarbina dziļi reliģiski motīvi (ciklā In signo Domini, Strēlertes teksts) u.t.l. Taču Jānis Mediņš ar savu visā dzīvē raksturīgo vitālitāti turpināja cīņu — vispirms jau tīri fiziskās eksistences dēļ, (1949. gadā piedzima meitiņa Mārīte), bet bez tam arī savā mākslinieka pārliecībā, kas, liekas, bija vēl grūtāk. Ar viņu kopā cīnījās trimdas latvieši, rīkojot viņa darbu vakarus, jubilejas koncertus, plašākas turnejas pāri kontinentiem, tā palīdzot izplatīt izcilā komponista mūziku. Še jāmin arī 1960, gadā trimdas latviešu sagādātā Tautas balva, ko Jānim Mediņam piešķīra sakarā ar 70 apritējušiem mūža gadiem un kas palikusi lielākā, kāda jebkad trimdā kādam piešķirta. Ar ļoti maz izņēmumiem gandrīz visi Mediņa jaunākie darbi tika atskaņoti, vēl komponistam dzīvojot. Tā ir reta laime skaņradim un liecina par lielo atsaucību, ar kādu tauta uzņēma viņa darbus. Zviedrijas laikā Mediņš savās astoņās sonātās, svītās un sonātīnās dažādiem instrumentiem ar klavierēm visvairāk eksperimentējis ar jauniem izteiksmes līdzekļiem. Tas redzams tiklab brīnumskaistajā Sonatina flautai (1958) un Sonātā nr. 2. (1954) vijolei, kā arī obojai un altvijolei komponētos darbos. Šeit epizodiski ieskaņās pat dodekafonisms, kaut noteiktākā seriālā technikā neizvērsts. Tā ir tikai tema, kas lieto visus 12 toņus, kamēr pārējā apdarē dominē tradicionālā tonalitāte, gan jau ļoti tuvu atonālismam. Līdzīgs stils redzams arī otrajā klavieru trio (1958), un tomēr mums šī mūzika jāpieskaita ja ne tieši vēlīnam romantismam, tad vismaz sava veida pārejas laikmetam. Šo soli uz atonālismu spēruši lielākā vai mazākā mērā ari mūsu jaunākie komponisti, kā, piemēram, A. Jērums, L. Apkalns, epizodiski T. Ķēniņš u.c. Līdzās kamermūzikai Mediņš Zviedrijas gados pievērsās arī kantātu žanram, starp 1953. un 1959. gadu komponēdams četrus šāda veida skaņdarbus. To vidū ievērojamākais ir kantāte Maldu laikā (Z. Lazda), ko atskaņoja Ņujorkas dziesmu svētkos 1958. gadā. Tā rakstīta Mediņam ļoti smagajā 1956. gadā, kad viņš grima pesimismā, mocījās ar depresijām, kam nāca klāt vēl nervu sistēmai kaitīgā redzes pasliktināšanās un vielu maiņas traucējumi. Laikam nekad Mediņš tik dziļi nav pārdzīvojis savas tautas traģiku kā tieši šajā kantātē, kurā viņš gandrīz izmisīgi sauc trimdiniekus nenomirt vēl dzīviem esot. Pirms tam 1955. gada maija beigās Jānis Mediņš bija Šveicē, lai dažās nedēļās uzlabotu veselību. Pēc šī brauciena, manāmi atspirdzis, Mediņš skaņās iemūžināja E. Ķezberes „kaķīšu dziesmas" Runci zābakos, Kaķīša dzirnavas un Runci un zvirbuļus. Tās visas — meistardarbi, caurspīdīgā struktūrā, ar ritmisku vieglumu humorā sprēgājošā tēlojumā un delikātām harmonijām. Zviedrijas gados vispār Mediņš komponējis pāri par 30 jaunu solo dziesmu. Tāpat šim periodam vēl pieder Koncertīno 2 vijolēm (ar klavierēm vai orķestri; 1962), kā arī vairāki darbi, kuros izmantoti latviešu tautas mūzikas materiāli: Rapsodija lielam orķestrim (1956), Tautas .dziesmu rapsodija 2 vijolēm un orķestrim (1962), Latvju dejas nr. 1 un 2 (1956) un nr. 3-6 (1957) mazam orķestrim, bez tam vēl 11 latviešu tautas dziesmas solo balsij un orķestrim (noteikts gads nav atzīmēts) un 5 latviešu tautas dziesmas tādam pat sastāvam (1963). Agrākiem klavierdarbiem šai periodā klāt nākusi jauna rinda Dainu, Spēle, Kaprise (abas 1952), Sonatina (1954), māsām Gūtbergām veltītā Rapsodija 2 klavierēm (1954) un Velnu rija, kas komponēta 1963. gadā. Visbeidzot Zviedrijā sacerētas vēl vairākas a cappella dziesmas, dažas citas instrumentālas miniatūras un divi darbi akordeonam (Sonāta, Rapsodija). Ilgas pēc dzimtenes aizveda Jāni Mediņu 1965. gadā uz okupēto Latviju, kur viņš atjaunoja kontaktu ar dzimtenes tautiešiem, kas, asarām plūstot, noklausījās jau tikpat kā aklā komponista 75 gadu jubilejas koncertu. Atgriezies Zviedrijā, Jānis Mediņš aizvēra acis uz mūžu 1966. gada 4. martā Stokhoumā, un 19. martā viņu apbedīja Ziemeļu kapsētā katoļu nodalījumā. Tanī pat gadā Stokholmā sanākušā Jāņa Mediņa piemiņas komiteja ar brīvajā pasaulē saziedotiem līdzekļiem uzcēla viņam kapa pieminekli, atlikušos līdzekļus izmantojot Mediņa lielāko un vērtīgāko skaņdarbu izvietošanai pasaules galvenajās bibliotēkās. *

 Jo interesanta un tomēr vienkārša ir Jāņa Mediņa personība. Daļai no izciliem latviešiem piemīt līdzīgas īpašības kā Mediņam: liela apdāvinātība, milzīgas darba spējas, ja tā varētu teikt, plašs vēriens, kas tik raksturīgs līdzenuma cilvēkam. Daba Mediņu bija apdāvinājusi ar absolūtu dzirdi, lielu fantāziju, smalku intuīciju un neizsmeļamu melodisku izdomu. Mediņš, kā viņu pareizi raksturojis Jēkabs Poruks, nepazina radīšanas mokas. Motīvi bez smagas piepūles izauga viens no otra plūstošā jūsmā, skaisti, rotaļīgi, dzirkstīgi, skumji, groteski un brīžiem emociju piesātināti, vietām sablīvējoties spēcīgos drāmatiskos kāpinājumos. Bez tam Mediņa mūzika skan tik latviski un tomēr ar izteikti personīgu veidojumu. Šis latviskums, manuprāt, izpaužas skaņrakstā melodiski tematiskajā konstrukcijā, dažkārt arī ritmos, savdabīgos melodiskos pagriezienos un varbūt arī biežajā baznīcas toņkārtas pielietošanā, kas jo raksturīgs mūsu tautas dziesmām. Un šie latviskie elementi ievīti Mediņa mūzikā viņam īpatnējā stilā un reizē eiropiskā skaņu valodā. Jānis Mediņš dzīvoja no sava talanta, no praktiska mūziķa pieredzes un dzīva vērotāja gara. Līdzīgi vecajam Bacham, Mediņš visu mūžu studējis citu komponistu partitūras un no tām smēlies zināšanas. Bachs bija lielāks pedants savā darbā, dziļuma meklētājs, Mediņš toties — kolorists, acumirkļa cilvēks, kam techniskam slīpējumam šad tad varbūt arī pietrūka neatlaidības vai laika. No kādas intervijas 1922. gadā izriet, ka Jānis Mediņš bijis liels brīvības mīļotājs, nelabprāt mācījās vai komponēja, ja viņu uz to spieda, un pa lielākai daļai rakstīja inspirācijas brīžos, maz ko no rakstītā grozot pēc tam. Tā ir tipiska romantika pieeja radīšanai. Tā arī Šūmanis savus skaistākos darbus jaunībā komponēja iedvesmā. ledvesma bija kaujas sauciens pusgadsimtam pēc Haidna, Mocarta un daļēji arī vēl pēc Bēthovena. Mūsdienās kaujas saucienu ir daudz un dažādu: daži pametuši vai nu visu tradicionālo vai iežņaugušies seriālā technikā, citi komponē, salīmējot dažādas skaņu lentas, un sava daļa arī šobrīd, vēl iet, tāpat kā agrāk, tā dēvēto zelta vidus ceļu. Protams, vērotājs Mediņš vienmēr mainījās, sevišķi trimdas gados, kaut pilnīgas galējības viņš neatzina. Toņos un pustoņos Mediņš raksta18: „Trimdas laikā esmu no Glāsta un Ārijas ļoti tālu aizgājis prom un kļuvis diezgan „kreiss". Sonātā flautai ieskaņās pat dodekafonisms, kas gan nenozīmē, ka man būtu vēlēšanās pieslieties šim virzienam. Negribu un nevaru būt pārāk radikāls. Neatzīstu anarchismu, nemotivējamu trokšņu ražošanu ... ... Es esmu trimdinieks, kas zaudējis dzimteni. Pēc tāda komponista nav īpašas vajadzības. Tātad atrodos it kā starp divi liktenīgām klintīm: man jābaidās pārāk atsvešināties no savas tautas un jāapzinās, ka citām tautām neesmu vajadzīgs. Šāds stāvoklis pats par sevi liek man neaizrauties ar radikālismu, bet, cik vien iespējams, palikt mērenības robežās." Šīs robežas Jānis Mediņš gan tulkoja visai brīvi — tais pašās lappusēs starptekstā lasām arī par noteiktu Rietumu jaunās mūzikas aistētikas atzīšanu, ko „liek ne egoistiski apsvērumi vien, bet arī pienākums rūpēties par latviešu mūzikas tālāko gaitu." Tomēr — nedz apstākļi, nedz individualitāte neļāva Mediņam pārkausēt sevi galīgi: aiz visām viņa jaunākās mūzikas disonancēm un epizodiskā dodekafonisma spīd cauri tas pats romantiķis, kāds Mediņš mums pazīstams no viņa agrākiem darbiem. Varbūt arī Mediņš visjaunākās mūzikas aistētiku vēl nebija pilnīgi atklājis, jo aiz visas šķautnainās, asās un pat kliedzošās čaulas tajā slēpjas dziļi nopietni meklējumi, bet tik nemierīgā, pretrunīgā un sava veida traģiskā laikmetā, kādā dzīvojam pašreiz, tie nav vēl nemaz tik pārskatāmi. Ja nu arī Jānis Mediņš beigās bija nokļuvis it kā starp „divi klintīm", latviešu mūzikas vēsturē viņa vārds paliks zelta burtiem, un ar viņa darbiem mūsu vēlīnā romantisma periods liekas nobeigts. Nāks jauna paaudze ar jaunām idejām un domām, ar jauniem uzdevumiem un — arī ar jaunu mūzikālu valodu.

36 “Latvju Mūzika” nr. 5 (01.01.1972.) | Valentīns Bērzkalns

DZIESMU VAIROGS 
1945-1970 
Valentīns Bērzkalns 

Lai gan Arnolda Kalnāja vārds mūsu mūzikas dzīvē nebija svešs jau 30-to gadu otrā pusē, mana sastapšanās ar Kalnāju notika pavēlu, turklāt ne uzreiz vaigu vaigā. Pirmoreiz viņu redzēju trimdā — 1946. gada vasarā Franku novada latviešu dziesmu dienā Eichštetē. Man šis sarīkojums iespiedies dziļi atmiņā gan sirsnīgās dziedāšanas, gan neaizmirstamās panorāmas dēļ (koncerts notika „brīvā dabā"), taču pašu Kalnāju, kurš līdz ar J. Ūdri un F. Valdmani bija virsdiriģenti, varēju vērot tikai „no pakaļpuses". Nesēžot nedz piektajā, nedz pirmajā rindā, biju privilēģēts palikt incognito, kas ļāva izvairīties no komplimentāras sarokošanās, tāpat no citām sabiedriskām izdarībām... Līdzīgi pavēla iznāca iepazīšanās ar pašu Dziesmu Vairogu, kaut tā gaitām no avīzēm biju sekojis jau agrāk. Tā bija kāda 1947. gada pavasara pievakare, kad, iebraucis no Minchenes aplūkot uz Valku pārcēlušos piederīgos, ceļā uz nometni piepeši izdzirdu patālas, bet neparasti skanīgas un teiksmainas kora vilcēju balsis, kurām sekoja ne mazāk teiksmainie vārdi tālu aiz kalniem, aiz jūrām . . . Kaut kur šīs skaņas jau biju dzirdējis agrāk, taču vēl pagāja mirklis, līdz atjautu, ka nūle kā pieredzētā fatamorgana ir monumentālais Poruka un Zālīša Biķeris miroņu salā un ka tās radītāji nevar būt neviens cits kā „Kalnāja koris" Dziesmu Vairogs. Apstājies uz grantētā taciņa, tad nu "kā zaglis naktī" noklausījos turpat pusi mēģinājuma, ieskaitot dažu labu „pauzi" un paša diriģenta „rečitatīvus", kam sekoja jauni da capo, jauni crescendo, decrescendo u.t.l. mūzikālas lietas, līdz beidzot atgriezos ikdienā un varēju soļot tālāk. Drīz pēc tam man bija lemts iepazīties kā ar Kalnāju, tā ar Dziesmu Vairogu arī vaigu vaigā, un no oficiālās iepazīšanās attīstījās citi tālāki sakari, taču brīdis, kad "es viņu redzēju pirmoreiz", manās mūzikālajās atmiņās pārvēries kā viens no spilgtākiem un, domājot par šā kora agrīnākiem gadiem, nāk prātā vispirms. Bet es esmu aizsteidzies mazliet uz priekšu un, lai nenoklīstu sānceļos, mēģināšu kļūt lietiskāks. 

1 A.K. bija dzimis Berkholcs, un tagadējo uzvārdu viņš pieņēma 1939. g. To, kā ari dažus citus biogrāfiskus faktus esmu pieminējis rakstā "Diriģenta jubileja", kas ar redakcijas pārgrozīto „lielo" virsrakstu ("Nerimtības brīnumdarbi") iespiests Laika 1966. g. 73. numurā. Vēl plašāk par A.K. dzīvi pastāstījis kollēga I. Sakss rakstā „Arnolda Kalnāja 60 mūža gadu", kas savukārt lasāms laikraksta Latvija Amerikā 1966. g. 73. un 74. numurā. 
Kā jubilejrakstos periodikā, tā paša kora annālēs par DzV oficiālo dzimšanas dienu visur minēts 1945. gada 2. septembris. Šai svētdienā Sv. Pāvila baznīcā Firtā (Fūrth) notika latviešu bēgļu svētbrīdis, ko muzikāli „kuplināja" A. Šiliņa, A. Matisons, J. Adamsons un A. Kalnājs (pie ērģelēm), kam beigās ar P. Barisona dziesmu Latvijā vēl pievienojās jauna vokāla vienība, kas saucās vienkārši Firtas latviešu koris. Laikā, kad jauni kori dzima „kā zvaigznes izplatījumā" (J. Poruka vārdi), tas šķita itin parasts notikums, bez tam mēs tad cerējām viesmīlīgajās ārzemēs pārāk nekavēties... Liktenis lēma tomēr citādi, un Firtā debitējusī vienība (kurai aizdzieti bija meklējami jau pāra mēnešus agrāk obskūrajā Groshābersdorfā) drīz vien izauga ne tikai par vienu no lielākiem un slavenākiem, bet — citām "zvaigznēm" vēlāk izdziestot — arī par vienu no trimdas vecākiem koriem. Nirnbergas pievārtē esošā Firta apdzīvotāju skaitā neko daudz nepārsniedza mūsu Liepāju, taču, karam beidzoties, tajā bija saplūdis samērā daudz latviešu, kas tad ļāva Kalnājam izveidot ap 60 galvu lielu vienību, kurā bija arī daži agrākie Reitera, Dziesmuvaras, PK u.c. Rīgas koru dziedātāji. Nākošā gadā, bēgļu vairākumam pārceļoties uz Mercfeldas (vēlāko Valkas) nometni, jaunais koris, kas starplaikā (6. janvārī) jau bija "kristīts" simboliskajā Dziesmu Vairoga vārdā, vēl pieauga, nostabilizējoties uz 70—80 dziedātājiem, no kuriem prāva daļa palika kori daudzus nākošos gadus. Otra DzV priekšrocība bija jau sākumā labi veidotā organizātoriskā puse, kam nāca klāt diriģenta mērķtiecība un neatlaidība. Kalnājs gribēja labu kori, pa- un patstāvīgu vienību, kas lūkotos tālāk par incidentālu sarīkojumu "kuplināšanu" un nevairītos no nopietnākām iecerēm, un, tā kā Kalnājam bez mākslinieka ieročiem netrūka arī sabiedriska darbinieka talanta, tad viņa griba nepalika pusceļā. Pusgadu pēc debijas Sv. Pāvila baznīcā DzV jutās jau pietiekami drošs, lai sniegtu patstāvīgu plašākai publikai domātu koncertu. Tāds notika britu flotes kapteiņa Stalibrasa sagādātajā Firtas opernamā 1946. gada 10. martā. Bez latviešiem to noklausījās arī kāda amerikāņu avīžnieku grupa, kas tai laikā mita Nirnbergas tuvumā sakarā ar starptautisko hitleriešu tribunālu. Rūpīgi sagatavotās dziesmas guvušas dzīvu atsaucību ir latviešu, ir cittautiešu vidū, pēc kam tūliņ DzV aicināja koncertēt visai ārzemju žurnālistu saimei. Šis otrs koncerts notika 19. martā “zīmuļu karaļa" Fābera pilī Šteinā, un plašajā klausītāju pulkā bez amerikāņiem šoreiz bija vēl daudz citu tautu preses darbinieku, to vidū — pat daži apmulsuši Padomju Savienības interesenti. Bez šaubām, arī šim koncertam netrūka māksliniecisku panākumu, jebšu viens otrs cittautietis vēroja latviešus drīzāk kā eksotiskus „dievputniņus" (DP). Pašam DzV pirmā saskare ar tik plašu internacionālu publiku savukārt deva ir svarīgu stimulu nākamām iecerēm, ir gandarījumu, ka kaut kas bija darīts Latvijas labad. Tā Kalnāja korim — tāpat kā E. Ramata Daugavai Vācijas ziemeļos un R. Zuikas vīriem vēlāk Eistedfodos Velsā — līdzās mākslinieciskai darbībai piekrita arī sava veida "ārpolitiska" sūtība, un, kaut viņu pūles skeptiķiem šķitušas tikai piliens jūrā, tās nav ignorējamas. Nedz toreiz, nedz vēlāk tautiešiem dzimtenē pārstāvēt nacionālo Latviju Rietumos nav bijis ļauts, kādēļ ik trimdinieka solis šai virzienā bijis divtik svarīgs un reizēm arī divtik ievērots. Spriegi sākušās, ne mazāk spriegas bija DzV turpmākās gaitas, koncertu skaitam drīz tā pieaugot, ka visus tos atzīmēt mums vairs nav iespējams. Tā DzV trīs 
gadu darbības koncertprogrammā lasāms, ka līdz tam koris bija dziedājis jau 24 citos koncertos, kopā iestudējot 81 kordarbu. Bez koncertiem Firtā, Šteinā un vēlāk vairākkārt Valkā DzV vēl bija viesojies Ansbachā, Bambergā, Hersbrukā un kaimiņu nometnē Fišbachā, kā arī Erlangenā (universitātes baznīcā) un starptautiskā studentu kongresa laikā Minchenē.6 Tikpat sekmīgs bija DzV nākošais (un pēdējais) Rietumvācijas gads, tā ka pavisam kopā šai laikposmā koris paguva sniegt 33 koncertus vai astoņus koncertus gadā, kas amatieru vienībai, arī labākai, ir itin respektējami skaitļi. 

Vēlāk Amerikā, kad DzV nācās darboties gluži citādos apstākļos, pēc ļoti spriegā sākuma laika sekoja arī daži klusāki gadi, taču kopsavilkumā attiecīgo caurmēra skaitli tie pārāk redzami neiespaidoja. 
6 Ne visai veiklās organizācijas dēj pēdējā koncertā (1947. g. 17. aug.), kas bija domāts reprezentācijai, cittautiešu gan bija pamaz. Taču par DzV bij ieinteresējies Minchenes radiofons, kura lentas (līdz ar jauniem ieskaņojumiem nākošā vasarā Nirnbergā) tika izmantotas vienam otram raidījumam vēlāk — pat vēl tad, kad DzV jau bija Amerikā. 7 Kontrapunkta 16. numurā atzīmēts, ka 25 gadu laikā DzV dziedājis 348 reizes, to vidū — 148 pilnos (patstāvīgos) koncertos. Tā kā 33 no tiem notika vācu gados, tad Amerikā līdz 1970. g. rudenim koris bija sniedzis 115 koncertu vai caurmērā 5—6 koncertus sezonā. 
Pirmais mēģinājums Groshābersdorfā 1945. gada augustā 
Bet koru darbību nevar vērtēt tikai no koncertu skaita vien. Par to svarīgāks ir ik vienības repertuārs un vēl vairāk — cik pēdējais atbilst tām īpašām prasībām, kādas mums nosaka pati trimda. Sākumā, kad mēs cerējām drīz būt atkal dzimtenē, mūsu rosme ierobežojās gandrīz tikai ar agrākā mantojuma saglabāšanu, taču vēlāk, trimdai ieilgstot, nācās atskārst, ka jo svarīgs darbs gaida darītājus arī jaunradē, pie tam ne vien radītājā, bet arī atskaņotājā mākslā. No tā gluži nevairījās arī DzV ar savu diriģentu un jau toreiz — „vācu laikā". Tā no 26 pirmatskaņojumiem, kas atzīmēti DzV izdotā Kontrapunkta 16. numurā, septiņi notika tad, kad koris vēl mita Valkas nometnē,8 un divi jaunie darbi — A. Ābeles Dainu zeme ar L. Auzas un J. Kalniņa Pirmā nakts ar Z. Lazdas tekstu — samērā bieži atskaņoti arī vēlāk (pirmais — 23, otrs 29 reizes). Visa DzV repertuāra vidū šie skaitļi gan nav lieli, taču mūzikā tīra aritmētika ne ikreiz ir raksturīga, turklāt ik programmas vērtību nenosaka vienīgi jaundarbi. Pēdējiem līdzās ne mazāk svarīga vieta jau DzV agrīnākā repertuārā bij arī vecākiem, bet lielāku technisku prasību vai kāda cita iemesla dēļ reti atskaņotiem kapitāldarbiem — īpaši, kad koris jau bija nostabilizēts. Tā Minchenes koncerta programmā (1947) blakus Alfr. Kalniņa Imantam, J. Vītola Saules svētkiem un J. Poruka Pavasara dziesmai atskanēja arī mūsu jau pieminētais J. Zālīša Biķeris,9 kam pēc gada pievienojās A. Ābeles Vai būs laime, J. Graubiņa Nāves ējas, J. Vītola Karogs un pēdējā Vācijas gadā arī Dūkņu sils. Mums, diemžēl, trūkst kopsavilkuma par visu toreizējo trimdas koru latviešu repertuāru, taču, ja atmiņa neviļ, tad nedz Zālīša, Ābeles un Graubiņa pieminētās dziesmas, nedz laikam arī Vītola Karogu tai laikā neviens cits latviešu koris vēl neatskaņoja (arī ne dzimtenē).10 Rakstot par „vācu laiku", tālāk atzīmējama vēl DzV piedalīšanās Jurjānu Andreja 25. nāves dienas piemiņas sarīkojumā 1947. gada rudenī un Ādolfa Ābeles 60 mūža gadu jubilejā 1949. gada 22. janvārī, kas mūsu mūzikas dzīvē pēc meistara Jāzepa Vītola bērēm (1948) kļuva otrs tā laika izcilākais sabiedriskais notikums. Blakus minot, arī galvenie iniciātori un rīkotāji Jurjāna un Ābeles sarīkojumiem bija DzV ar savu diriģentu. Tāpat DzV gan individuāli, gan kopkorī piedalījās gandrīz visās Rietumvācijas dienvidos notikušajās dziesmu dienās, kā arī dažādos vietējos sarīkojumos, dievkalpojumos, valsts svētku aktos u.t.t. šī rosme ilga gandrīz četrus gadus — līdz 1949. gada 30. aprīlim, kad DzV jauna ceļa jūtīs Valkas nometnes teātra namā sniedza savu atvadu koncertu. Kopā ar piedevām tajā atskanēja apaļas 25 dziesmas, un šo rindu autors vēl tagad atceras to reizē paskumjo un priecīgo noskaņojumu, kāds valdīja gan pašā koncertā, gan tam sekojošās pusoficiālajās atvadās. Kā nekā, „mazajā Latvijā" pavadītais laikposms nebija aiztecējis tikai kā smilšu pulkstenis, bet ar to saistījās nu jau vēsturei piederīgs ražena darba cēliens un respektēti mākslinieciskie panākumi, kam turpinājums — vismaz tai brīdī — šķita vēl tikai pusdrošs. Neaizmirsīsim, ka toreiz blakus optimistiskām pacēlās arī viena otra diezgan pesimistiska balss, “pareģojot", ka Jaunajā pasaulē latvieši labi ja varēs pulcēties kādā zaļumballītē, bet ne jau tādos sarīkojumos kā koncertos vai dziesmu svētkos...l 2 

8 Vērtīgas piezīmes par pirmoreiz atskaņotiem darbiem sniedzis A. Kalnājs DzV veltīto dziesmu krājumā Dainu zemei, kas nāca klajā 1966. g. 9 V. Bērzkalns, „Dziesmu Vairogs Minchenē", Latvija: 1947-63. 10 Karogs okup. Latvijā patriotiskā satura dēļ pat nefigurē bibliogrāfiskos avotos, kamēr Biķeri neatskaņo tā „dekadentisma" dēļ. Vēl joprojām „nerehabilitēto" skaņražu sarakstā savukārt stāv Ābeles un Poruka vārdi. Labāks liktenis varētu būt bijis vienīgi Graubiņa Nāves ejām, lai gan arī par tām drošu ziņu trūkst. 11 V. Bērzkalns, „Dziesmotā saime uz jauniem krastiem", Latvija: 1949-50. 12 šādas domas bija izteiktas, piemēram, kādā ievadrakstā avīzē Latvija (1949). Tās attiecīgais numurs Šā raksta autoram, diemžēl, nebija pie rokas. 
Deviņas dienas pēc atvadu koncerta A. Kalnājs kā viens no pirmajiem t.s. Mičigenas akcijas dalībniekiem jau bija ceļā uz ostu, un drīz viņam — cits ātrāk, cits lēnāk — sekoja arī dziedātāji. Pēc tam „mazajā Latvijā" DzV vēl paguva dziedāt Valkas nometnes latviešu rīkotajā 13. jūnija sēru aktā, bet jau paretinātā sastāvā un šoreiz — sava goda biedra prof. A. Ābeles vadībā. Šī tad arī bija viena no tām pāra retajām reizēm, kad DzV diriģējis kāds cits mūziķis, ne Kalnājs. Par to, kā DzV kā vienīgajam trimdas korim laimējās puslīdz vienkopus nokļūt Amerikā un atjaunot darbu bez redzamāka ritardando, jau rakstīts agrāk. l 3 Piezīmēsim vienīgi, ka izceļošana uz Mičigenu, ko vadīja enerģiskais „veclatvietis" mācītājs J. Laupmanis,l4 izvērsās plašāk, nekā domāja sākumā. Ja pirmo ieceļotāju liela daļa bija DzV dalībnieki, tad vēlāk, kad koris jau bija pusē šai krastā, tas kopā ar Laupmani “sadziedāja" vairāk simtu jaunu galvojumu (affidavits), tā ka pusotra gada laikā Kalamazū pilsētā, Grandrapidos un to apkaimē nokļuva ap 500 ģimeņu vai apmēram 2000 latviešu. Tā Ziemeļamerikā radās gluži jauna latviešu saliņa, kas jo rosīga ir arī šobrīd, un tās tapšanā svarīga loma nenoliedzami bijusi DzV. Protams, pašā sākumā ieceļošana ritēja palēni, tāpat netrūka problēmu Mičigenā uz vietas, taču, tuvojoties kārtējai Latvijas dzimšanas dienai, koris bija jau tiktāl, ka varēja atkal sadziedāties visām četrām balsīm. Jaunajai „Amerikas" debijai valsts svētku aktā (20. novembrī) drīz sekoja nākošā sūtība — pieminētā galvojumu “sadziedāšana", kas ilga vairāk nekā gadu. Šai laikā caurmērā ik otru svētdienu DzV — parasti ar pilnu programmu — koncertēja kādā baznīcā, kam vēlāk pievienojās arī ar labdarību nesaistīti koncerti radiofonā (1950, 1951) un pāra kolledžās (1951). 
Visiem šiem koncertiem parasti netrūka klausītāju, jo — kā izteicās kora goda biedrs J. Poruks — „ir pavisam cita lieta redzēt un dzirdēt komunisma mēra lieciniekus, nekā izlasīt to pašu avīzē". No dziedātājiem, kuru daļa jau toreiz mita 30—50 jūdžu ārpus Kalamazū robežām, šīs dziesmotās svētdienas gan prasīja krietni vairāk nekā labu gribu vien, taču pūles attaisnoja ir attiecīgi filantropiski, ir mākslinieciski panākumi un savā ziņā — arī lepnums, ka jaunā mājvieta nebija jāsaņem gluži par velti. Bez tam DzV tā pierada pie jaunas darba disciplīnas, kas lieti derēja vēlāk: arī šobrīd kora galvenais darba laiks, kad notiek kārtējie mēģinājumi, joprojām ir svētdienu pēcpusdienas (parasti trīs četras stundas). Dabīgi, ka jauno pienākumu dēļ dažām citām lietām pirmajos Amerikas gados reizēm pietrūka laika. Tā 1950. gada rudenī, kad DzV aprita pirmā piecgade, tā palika tikpat kā neatzīmēta. Tāpat kādu laiku nācās iztikt gandrīz tikai ar to repertuāru, kas jau bija līdzi no Eiropas. Un arī tā uzturēšana prasīja vairāk nekā noslīpēšanu vien, jo daļa no kora agrākā sastāva (gan neliela) līdz Mičigenai nemaz netika, un tās vietā bija stājušies jauni dziedātāji. leejot otrā piecgadē un samazinoties labdarībai veltītām svētdienām, drīz koris varēja tomēr atgriezties agrākā kārtējā ritmā un jau pārcilāt pa iecerei, kādas latvju mūzikas labā bija sāktas Rietumvācijā. „Statistiski" DzV otrā piecgade gan varbūt neizskatās gluži tāda kā pirmā, taču, ievērojot jaunos apstākļus, arī šais piecos gados (1951—55) koris strādāja daudz un mērķtiecīgi, trimdas koru saimē paturot joprojām to pašu vietu, kāda bija iekarota agrāk. Tā līdzās šā laikposma koncertiem amerikāņu baznīcās, kolledžās un radiofonā vēl jāatzīmē DzV piedalīšanās Jāņa Mediņa 60 gadu jubilejas koncertā un amerikāņu un latviešu tuvināšanās sarīkojumā 1950. gada rudenī, kam pēc gada sekoja līdzdalība divos J. Vītola skaņdarbu vakaros un 1953. gada 15. martā Alfr. Kalniņa piemiņas koncertā. 1954. gada pavasarī DzV savukārt sniedza divus īpašus tautas dziesmu koncertus Grandrapidu un Kalamazū latviešiem, bez tam starplaikā tas bija paguvis piedalīties vēl pirmajos Amerikas latviešu dziesmu svētkos Čikāgā, kā arī vienā otrā citā sarīkojumā. Par augstāko vilni šais gados kļuva tomēr DzV 10 gadu jubilejas koncerts, kas notika Kalamazū kolledžas Stetsona kapellā 1955. gada 3. septembrī un ko atkārtoja nākošā dienā Grandrapidos. Tā programmā bija pēc kara nekur citur nedziedātais E. Melngaiļa Mūsu Tēvs, kam sekoja J. Vītola leģenda No atzīšanas koka, E. Dārziņa Ciānas bērni, A. Ābeles kantātes veida dziesma Dieva gādībā, bez tam Alfr. Kalniņa Nakts dziesma un toreiz vēl pajaunā T. Ķēniņa kantāte Kurzemes kareivim (solisti A. Ruševica un J. Kļaviņš, pie ērģelēm A. Ābele). Par spīti mazliet sarukušam sastāvam (tai laikā kādi 65 dziedātāji), DzV šo saturā nopietno un techniski pagrūto programmu parādīja neaizmirstamā suģestīvā kopnoskaņā, tāpat koncerts pievilka diezgan plašu publiku, kurā netrūka latviešu arī no tālākiem centriem. Katra jubileja ir it kā jūras paisums, kam seko bēgums, bet pēc tam — jauns paisums. Tādējādi nākošās DzV krustceles kļuva 1960., pēc tam 1965., bet it īpaši 1966. gads, kad sakrita kopā kora „pilngadība" (21 gads) un tā diriģenta 60 mūža gadu izskaņa (pirmajam oficiāli 2., A. Kalnājam — 13. septembrī). „Statistiski" 1960, gadā aizrita jau 112. pilnais 

16 Kā Vītola, tā Kalniņa koncertus rīkoja DzV, un tajos vēl piedalījās komp. A. Ābele, dzied. A. Rušēvica un vijoln. V. Rušēvics. Vītola vakari bija domāti viņa piemiņas fonda papildināšanai, par ko ski. Laikā (1951-92) iespiesto J. Poruka rakstu „Vairāk nekā čeks par lielu summu". 17 Sākot ar 1953. g., DzV piedalījies gandrīz visos dziesmu svētkos, kas līdz šim notikuši ASV austrumdaļā un Kanādā, proti: Čikāgā, Toronto (5 reizes), bez tam vēl Ņujorkā, Indianapolē un Klīvlandē (2 reizes). 18 šo koncertu esmu recenzējis rakstā „Latvju kormūzikas lielās svētku dienas", kas iespiests Laika 1955. g. 74. numurā. 
Kora sastāvs Vācijas laikā (1947) — pirms izbraukuma uz koncertu Minchenē 
koncerts vai kopā ar daļējām programmām 227 koncertēšanas, bet 1965. gadā — 135. pilnais koncerts resp. 295 koncertēšanas. Paši par sevi šie skaitļi gan daudz nepasaka — vismaz tikmēr, kamēr nezinām to īsteno saturu, taču šā raksta apjoms neļauj atzīmēt itin visu, un mums atkal jāsamierinās vienīgi ar svarīgāko brīžu pieminēšana. Tādi DzV otrā desmitgadē vispirms bija tie, kas saistījās ar dziesmu svētkiem: Jāņa Mediņa kantātes Maldu laikā pirmatskaņojums Ņūjorkā jaundarbu koncertā 1958. gadā (Z. Lazdas teksts), pēc tam īpašs posms izlases koncertā Indianapolē (I 960) un otrā daļa J. Vītola simtgades koncertā 1963. gada 31. augustā Klīvlandē.l9 Cita starpā Ņūjorkā DzV ieguva pirmo trimdas ceļojošo balvu (kokli), paturot to otrreiz Toronto (1961) un saņemot uz visiem 
laikiem līdzīgā reizē Klīvlandē (1963). Tālāk jāatzīmē E. Dārziņa oriģināliem un J. Graubiņa tautas dziesmām veltītie koncerti 1959. gadā un nākošā gada rudenī rīkotie 15 gadu jubilejas koncerti, 20 kam savukārt sekoja viesošanās Detroitā, Čikāgā, Elkhartā, Indianapolē, Milvokos un Toronto. Pēdējo koncertu vidū ievērojams notikums kļuva debija Kanādā (1962), kas — tāpat kā viens otrs koncerts agrāk Mičigenā un Indianā — izpelnījās arī „lielās preses" uzmanību. 21 Tai pašā 1962. gadā DzV par etnisko īpatnību saglabāšanu un vērtīgajām programmām atzinīgi novērtēja arī Mičigenas valsts kultūrlietu vadītāji, piešķirot tiesības lietāt apzīmējumu "sponsored by the Michigan Cultural Commission". Lai nu kā raugāmies uz diezgan dažādajiem Amerikas amatieru caurmēra mūzikālajiem sniegumiem, šis pagodinājums nenāca gluži par neko, un vismaz šai kontinentā neviens cits mūsu koris tādu nav vēl saņēmis. Drīz pēc tam DzV nācās gatavoties plašajai A. Ābeles 75 gadu jubilejai, ko atzīmēja īpašā koncertā Kalamazū 1964. gada 9. maijā. Šai sarīkojumā līdzās agrāk dziedātiem skaņdarbiem koris pirmoreiz atskaņoja tam veltītās dziesmas Kad Dievs zied tavā dvēselē un Reiz stāvēja nabags ceļmalā (K. Krūzas un J. Jaunsudrabiņa teksti).22 Vispār Ābeles kordarbi, kuru daļa citiem koriem šķitusi par grūtu, DzV programmās nereti bijuši vienā no galvenajām vietām, un visā DzV repertuārā par Ābeli vēl plašāk pārstāvēts bijis tikai J. Vītols. 

Nākošais DzV „devītais vilnis" bija mūsu jau agrāk pieteiktais divkāršās jubilejas koncerts, kas notika 1966. gada 5. novembrī (arī Stetsona kapellā). Blakām agrāku laiku dziesmām (A. Kalnāja Tu, Mūžīgais, J. Zālīša Dārgās ēnas, J. Vītola Bērzs rudenī, P. Barisona Zilie sapņu kalni, A. Ābeles Lai jāj tautas) tajā pirmoreiz atskanēja V. Baštika Trimdinieku dziesma un Senlatviete (Raiņa un Z. Lazdas teksti), bez tam vēl E. Šēnfelda Bajāra sesks (P. Aigars), A. Jēruma Naktij (V. Sniķere), J. Norviļa t.dz. Jāju, jāju koklēdams un paša jubilāra korim veltītais polimetriskais sabalsojums Pūti, pūti, zilais vējis,23 kam vēl pievienojās J. Graubiņa Bārenītis.2*


19 Trīs augšējo koncertu programmas esmu aprakstījis grāmatā Latviešu dziesmu svētki trimdā (1968) un Vītola koncertu arī rakstā „111 Amerikas latviešu dziesmu svētki" ALA Kultūras biroja biļetēna 9- numurā. 20 Par pēdējiem (faktiski par otru koncertu 6. XI Kalamazū kolledžas telpās) plašāku atsauksmi „Cik spoža diena!" devis J. Kalnietis Laika 1960, g. 92. numurā. 21 Bez T. Ķēniņa un A. Purva (Latvija Amerikā: 1962-96; Laiks: 1962-97) Šo koncertu recenzēja vēl The Globe and Mail kritiķis Fr. Havorss (Haworth), no kā svarīgāko jau Laika 96. numurā citējis M. Čulītis (md). 

22 Min. koncertā bez tam piedalījās vēl prof. T. Ķēniņš ar ērģeļimprovizējumiem un paša jubilāra pavadītā dziedone V. Melliņa, kā arī otrs "kanādietis" I. Sakss, kurš lasīja referātu un spēlēja ērģeles skaņdarbā Dieva gādībā (soliste: D. Jumiķe). 23 Sakarā ar J. Vītola simtgadi DzV 1960, g. bija izsludinājis konkursu oriģināldziesmā, kam paredzētās balvas (pa 100 dol.) saņēma J. Mediņš, V. Baštiks un E. Šēnfelds. No šā konkursa darbiem ņemta augšā redzamā Baštika Trimdinieka dziema un Šēnfelda oriģināls. A. Kalnājam un DzV savukārt veltīts otrs Baštika oriģināls un A. Jēruma Naktij, tāpat J. Norviļa sabalsojums. 24 Šī simboliskā dziesma (ar K. Skalbes tekstu) komponēta pēc izsūtījuma (1957). Piezīmējams, ka „atkušņa" laikā DzV radās ar J.Gr. tiešāks kontakts, kā rezultātā DzV saņēma trīs viņa veltījumus — dziesmas Atmoda, Šurp, vētra un Tīru rudzu upe tek (iespiestas krājumā Dainu zemei). 
Ardievas dziesmotam laikam Vācijā — ceļā uz ASV (1949) 
Kā redzam, šā koncerta programma nebija no vieglajām, tiklab dažās vecākās, kā jaunākās dziesmās (kā, piemēram, Vītola, Barisona, Jēruma un Šēnfelda oriģinālos, tāpat Kalnāja sabalsojumā) prasot daudz vairāk darba, nekā atļāva kārtējie mēģinājumi. Par spīti tam DzV no sākotnējās ieceres neatkāpās, un — kā rakstīja I. Sakss — 70-galvainais koris šai koncertā ne vien „apliecināja sevi par disciplinētu muzikālu vienību ar cieši saliedētām balsīm", bet „nenoliedzami kvēloja arī dziesmu priekā un aizrautībā".2s Protams, izcilais svētku brīdis pulcēja arī izcilu klausītāju skaitu, tāpat gandrīz divas stundas paņēma koncertam sekojošā mielastā uz vietas teiktie un telegrāfiski sūtītie suminājumi. Nešķirojot adresātus, tie rādīja, ka A. Kalnāja izlolotais un izaudzētais DzV kļuvis vārda īstenā nozīmē par tautas kori, kaut arī trimdā šāds titulējums nepastāv un nav bijis nepieciešams. Dabīgi, ka jaunam paisumam seko jauns bēgums, un nākošie DzV gadi (līdz 25 darba gadu svētkiem) šķita atkal it kā klusāki. Tā, piemēram, 1967. gadā DzV iztika pat bez parastā gadskārtējā koncerta. Vai tā būtu bijusi krize? Godam pelnīts “atvaļinājums" ? Daļēji jā, bet tikpat — nē. 

25 I. Sakss, „Disciplinēta muzikāla vienība", Latvija Amerikā: 1966-94. Tāpat jo atzinīgi par šo koncertu rakstījis Ed. Ramats recenzijā „Diriģenta Arnolda Kalnāja un Dziesmu Vairoga jubilejas koncerts Kalamazū" (Laiks: 1966-92). 

Tāpat kā citiem koriem, arī DzV par problēmu kļuvis jaunu rezervju trūkums, kas Kalamazū vēl akūtāks tāpēc, ka eventuālie palīgi, pēc studijām uz vietas darbu neatrodot, aizplūst citur. Ja DzV sieviešu balsīs redzamas caurmērā 15—20 jaunietes, tad vīriem piebiedrojušies labi ja pāra jaunekļi, no kuriem viens turklāt dzīvo ... 75 jūdzes tālajā Lansingā. Ar visu to skaitliski koris nav sarucis (pēdējiem dziesmu svētkiem Klīvlandē dodot pat pāri par 80 dziedātāju), taču katra maiņa prasa jaunu darbu un dažkārt arī iecerētā pārkārtošanu. Līdzās tam savu tiesu paņēmuši dažādi kopdarbi. Tādi bija gatavošanās 1. un 2. dziesmu dienai Garezerā (1967, 1969), tāpat dziesmu svētkiem Klīvlandē 26 un Toronto (1968, 1970), kā arī plašāk rīkotajām Latvijas valsts 50 gadu svinībām Kalamazū pilsētā.27 Šo pienākumu dēļ DzV 1969. gadā bija pat jāatsaka aicinājums viesoties otrreiz Toronto: jaunas programmas iestudēšanai pietrūka laika, bet ar „vecajām" dziesmām vien tik tālā ceļā koris negribēja doties. Tā no patstāvīgiem sarīkojumiem šai laikposmā var atzīmēt vienīgi pāra koncertus „pašu mājās" un kādu jau agrāk apsolītu koncertu amerikāņiem (Kalamazū Ciānas baznīcā 1968. g. rudenī), kam vēl nāca klāt divi jaunas ciemošanās Milvokos 1968. un 1969- gadā (pēdējā ar jaunu tautas dziesmu programmu, kas pirms tam bija atskanējusi gadskārtējā koncertā 17. maijā Kalamazū).28 Tai pašā laikā bija jāgatavojas nākošām krustcelēm — 25 darba gadu svētkiem, kam koris paredzēja 1970. gada 24. oktobri. Tā kā DzV bija sācis darbību baznīcā, tad šoreiz A. Kalnājs iecerēja garīga satura programmu, kurā dominēja pēdējā laika veltījumi un tādi agrāki darbi, ko koris vēl nebij atskaņojis. Pirmajiem pie 
derēja paša Kalnāja jaundarbs Dziesmai nerimt (A. Balka), A. Jēruma Mājas (V. Strēlerte) un komisionētā H. Pavasara kantāte Atzīšana (K. Tālbergs), bet otriem — J. Vītola Lūgšana, latvietim svešumā klīstot,. A. Kalnāja Tver kokli un dziedi dziesmu un H. Pavasara Sub pondere.** Viens vienīgs vārds un Prelūdija. Bez tam programmā tika uzņemts A. Ābeles skaņdarbs Dieva gādībā un A. Kalnāja dziesma Tu, Mūžīgais. Par solistiem — bez kora dalībniekiem D. Jumiķes un A. Kalnāja — vēl bija aicināta.M. Cakare un P. Lielzuika, kamēr ērģeļu partijas uzņēmās amerikāņu mūziķis K. Džonsons (Calvert Johnson). Arī šā koncerta programma bija tātad diezgan grūta, un — kā rakstīja A. Purvs Bo — tā „nesa DzV raksturīgo īpatsvaru, pasvītrojot kora un diriģenta (...) raksturīgo neatlaidību un nevairīšanos no uzdevumiem pat tad, ja mūzikas prasību un dziedātāju spēju cīņa rādās arī mazāk vienlīdzīga". 

26 Klivlandei DzV bez tam pārstudēja garīgā koncerta programmā uzņemto T. Ķēniņa kantāti Kurzemes kareivim. Dažu sarīkojuma technisku kļūdu dēļ rūpīgi sagatavoto atskaņojumu dzirdēja tomēr tikai daļa klausītāju. Tas radīja vēlāk pamatotu sarūgtinājumu, ko pārskatā par DzV pēdējiem gadiem (Kontrapunkta 16. num.) nav spējusi noklusēt arī kora priekšniece A. Sīle. 27 Tām DzV īpaši iestudēja V. Baštika pagaro kantāti Latvijas balāde. 28 E. Grīnvalds, „Koša dziedāšana", Laiks: 1969-42. 29 Ja nekļūdos, šo vokāli instrumentālo H.P. kompoziciju agrāk atskaņojuši vienīgi A. Purva vad. Sv. Andreja baznīcas koris Toronto un A. Jēruma vad. Londonas latviešu koris Anglijā. 30 Recenzijā „Gadsimta ceturkšņa zīmē", Laiks: 1970-88. 

Bet vai “vienlīdzīgākā" cīņā šis koncerts kļūtu vērtīgāks, un vai tad — pieņemot, ka programma varēja būt arī vokāli vieglāka — DzV nebūtu atkāpies no tā mērķa, kas viņa darbībā aizvien bijis viens no galvenajiem? 3l Lai nu kā, pēdējā DzV jubileja vēlreiz pierādīja, ka tas "bezsaules noriets", ko mūsu nacionālajai kultūrai kādreiz novēlēja renegāts A. Upītis, ir tikai fikcija un ka arī trimdā var veikt lietas, kas paceļas pāri ikdienas gaisotnei un individuālām interesēm. DzV var būt gandarīts, ka tā darbam netrūkst sabiedriskas atsaucības, kā tas bija redzams arī šoreiz — gan pašā svētku brīdī Kalamazū pilsētā, gan tam sekojušos jubilejas koncerta atkārtojumos Milvokos, Čikāgā un Grandrapidos (tā paša gada 31. oktobrī un 1. un 15. no 
vembrī). Bet nu jau esam laikposmā, kas vairs neietelp šā raksta robežās, un, tā kā mums vēl jāpakavējas pie dažām citām lietām, tad turpmāko chroniku atstāsim nākošā rakstītāja ziņā.

Kā redzams, abi saraksti visai pārliecinoši rāda, ka aizvadītajos 25 gados DzV ir ne vien veicis respektējamu darbu, bet darījis to arī ar noteiktu mērķtiecību. Tam par labu runā trīs raksturības. Pirmā no tām un reizē arī ātrāk pamanāmā ir ievērojamais oriģināldarbu pārsvars. No augšā redzamiem 197 kordarbiem tādu ir 127 vai gandrīz divas trešdaļas (64,5%), pie kam šo attiecību neko daudz negroza arī atkārtojumi (2638 atskaņojumu vidū 1652 ietelp oriģinālu grupā, kas dod ap 62,5%). Bez šaubām, kā citu koru, tā arī DzV repertuāru ietekmējuši dziesmu svētki,33 taču ne viscaur: attiecīgās norādes liecina, ka šādu kopīgu darbu skaits (108) nav daudz lielāks par pusi (55%), bez tam jāievēro, ka DzV līdz šim viens pats sniedzis gandrīz trīsreiz tik atsevišķu atskaņojumu, kā to bijis kopā dziesmu svētkos. Daži „vieninieki" pēdējā ailē savukārt rāda, ka ne viss, kas atskaņots kopkoncertos, palicis arī DzV repertuārā, tāpat tajā redzam dziesmas, ko DzV zināja jau tad, kad kopkoncertos tās vēl nedziedāja. Otra raksturība augšējos sarakstos ir mērķtiecība atskaņojamo darbu izvēlē. Lai gan arī DzV (vai pareizāk — tā diriģentam) daži atsevišķi darbi šķituši mīļāki un pāra kopskaitļus ietekmējušas īpašas (viena autora) programmas, lielajās līnijās kora repertuārs ataino to stāvokli, kāds mūsu kormūzikā bijis vispār. Tā darbu skaitā pirmajā vietā arī DzV repertuārā bijis kordziesmas meistars J. Vītols (24 darbi), kam seko Ā. Ābele (18), J. Graubiņš (16), E. Melngailis (16), J. Norvilis (15), Alfr. Kalniņš (13) u.t.t. 
Šo nūle kā minēto un vēl dažu neminēto skaņražu darbi lielāko tiesu bijuši ari biežāk atskaņoti: Vītola dziesmas 379 reizes, Ābeles — 272, Melngaiļa — 236, Kalniņa — 208, Graubiņa un Jurjāna — pa 191, E. Dārziņa — 189 reizes u.t.t. Protams, pēdējos skaitļus jau vairāk ietekmējusi atsevišķu darbu izcelšana, taču galveno ainu tas atkal pārāk daudz negroza. Bs Tāpat raksturīgi, ka no visiem atskaņotajiem darbiem apmēram divas trešdaļas nākušas no B—98—9 pirmajiem autoriem — fakts, kas būs simptomatisks vēl vienā otrā citā repertuārā (ieskaitot dziesmu svētkus). 
33 Grāmatā Latviešu dziesmu svētki trimdā (339. lpp) konstatēju, ka līdz 1965. g. rudenim dziesmu svētku kopkoncertos oriģināldarbu bija 56%, bet ar atkārtojumiem — 64%. .. Skaitot ik atskaņoto darbu tikai vienreiz, nākošie četri DzV vairāk ievērotie skaņraži pēc Vītola, Ābeles, Graubiņa, Melngaiļa, Norviļa un A. Kalniņa bijuši A. Kalnājs, E. Dārziņš, Pavasars un Jurjāns, kamēr otrā versijā pirmajā desmitā Vītolam, Ābelēm, Melngailim, A. Kalniņam, Graubiņam, Jurjānam un E. Dārziņam vēl piebiedrojas J. Kalniņš (138 atskaņojumi), J. Poruks (104) un Norvilis (88). Kā redzam, otrā desmitā trūkst tikai Kalnāja un Pavasara, kurus "aizstājuši" J. Kalniņš un Poruks. 

Kā trešā svarīgākā raksturība DzV repertuārā jāatzīmē samērā prāvais pirmatskaņojumu skaits (26 vai gandrīz viena septītā daļa), kam līdzās vēl jāizceļ tādi agrākie darbi, kurus parasti vai nu neatskaņo nemaz jeb ļoti reti. Daļu no šo abu grupu darbiem jau pieminējām iepriekš, citus lasītājs augšējos sarakstos sameklēs pats, tā ka nosaukt tos vēlreiz nebūtu svarīgi. Piebildīsim vienīgi tik daudz, ka taisni šī raksturība ir tā, kas pacēlusi DzV pāri caurmēram visredzamāk, un ja tas tā nebūtu, — mūsu koru līdzšinējā rosme trimdā paliktu bez jebkādas dziļākas jēgas. 36 Neaizmirsīsim arī, ka Latvijā tos darbus, kas radīti trimdā, ne tik vien kā neļauj atskaņot, bet par tiem pat nedrīkst runāt, un tāds pat liktenis skāris arī gandrīz visus pārējos (agrākos) trimdā dzīvojošo komponistu skaņdarbus. Bez šaubām, ne jau katra dziesma vai kantāte, kas pieredz pirmatskaņojumu, dzīvo vēl arī pēc tam. Lai kāds skaņdarbs spētu dot paliekamāku garīgu veldzi, tam jāsaista klausītājs ne vien ar vērtīgu un interesantu saturu, bet arī ar pietiekami oriģināliem izteiksmes līdzekļiem (stilu). Pie tam šīm lietām — par spīti komponēšanas procesa irracionālajai dabai — jābūt tādām, lai tās varētu „saprast" vai vismaz apjaust arī atskaņotājs un klausītājs, kaut arī skaņdarba interpretācija un percepcija tāpat noris diezgan irracionāli. Teorētiski skaņdarba ceļš no komponista darbnīcas līdz koncertestrādei nav tātad pārāk sarežģīts, taču dabā var būt citādi — sevišķi tad, ja autors, atskaņotājs un klausītājs dzīvo "katrs savā stāvā". Tādēļ ik pirmatskaņojums saistīts ar zināmu risku, un ne visas pūles dod cerētos rezultātus. Bet bez riska nav nākotnes, un, ja arī no visa tā, ko dziedājis DzV, tāpat citi tālredzīgākie kori, mūžīgai Latvijai saglabāsies tikai daļiņa, arī tad šai virzienā padarītais darbs nebūs bijis veltīgs. — Tālāk ciešā sakarā ar repertuāru ir arī pati dziedāšana, līdz ar ko mums vēl jāmēģina raksturot DzV tīri vokālais līmenis un interpretācijas veids. Šais jautājumos, sevišķi pirmajā, tik droši spriest kā iepriekš, diemžēl, vairs nav iespējams un vairāku iemeslu dēļ. 

36 Izceldami A. Kalnāja vadīto kori, mēs nebūt neignorējam to svarīgo darbu, ko tai pašā virzienā dara, piemēram, A. Jērums Londonā, A. Purvs Toronto un vēl pāra diriģenti citur, bet viņu kori ir jaunāki, līdz ar ko veikumi — vismaz skaitļos — šimbrīžam bijuši relatīvi mazāki. Protams, šodien nezinām, kā būs rītu, taču šāda spekulēšana aizvestu jaunā ekskursā, kas no musu galvenā nolūka attālinātu. 

Vispirms jau jāievēro, ka DzV — neatkarīgi no paveiktā darba — ir tikai amatieru vai mūzikas mīļotāju koris, kā priekšā gan stāv pieredzējis profesionāls mūziķis, bet kura sastāvs nav ikreiz tāds, lai varētu īstenot visu, ko vēlētos. Būsim atklāti. Jo tālāk, jo DzV dziedātāju caurmēra vecums kļūst lielāks, kas pati par sevi nebūtu peļama parādība,37 taču kora vokālo kvalitāti tā neuzlabo. Ne tikai Eiropā, bet arī izcilākos amatieru koros Amerikā (piemēram, Mormoņu tabernākula korī Jūtā) nereti noraida dziedātājus, kas vecāki par 30—40 gadiem, jo profesionāli neskolotas balsis sāk zaudēt tembrālo spožumu daudz ātrāk nekā skolotās. Protams, DzV (un citām vienībām trimdā) nav to izlases iespēju, kādas kādreiz Rīgā bija, piemēram, studentu koriem un šobrīd ir arī vienam otram „tautas korim", taču šis attaisnojums var palīdzēt tikai morāli. Otrkārt, visi trimdas kori, ieskaitot DzV, ir ierobežoti savā darbībā laika trūkuma un dziedātāju izkliedes dēļ. Kad vēl dzīvojām Vācijā un viens otrs nezināja, kā aizvadīt dienu, vismaz šai ziņā apstākļi 
bija laimīgāki. Tagad DzV, kā jau pieminējām, var pulcēties parasti tikai reizi nedēļā, turklāt dažiem dziedātājiem ceļš vien ir tikpat ilgs vai pat ilgāks nekā pats mēģinājums. Arī šiem faktoriem bijusi negātīva loma, sevišķi mēģinot saistīt jaunāko paaudzi, kas uz mūsu lietām jau tā lūkojas „racionālāk". Tālāk, dzīvojot katram "savā pagastā", koriem trūkst ciešāka fiziska tuvuma un reizē — tiešāku salīdzināšanas iespēju un sacensības stimula. Mūs gan vēl pulcē dziesmu svētki, kad reizēm var paklausīties arī kāda atsevišķa kora muzicēšanā, taču svētku steigā šo iespēju izmanto tikai daži. Dzirdēt, ko un kā šāgada gadskārtas koncertā dzied, piemēram, A. Purva koris Toronto, A. Jēruma koris Londonā vai K. Svennes koris Adelaidē, DzV turpretim nav iespējams, tāpat Jēruma un Svennes dziedātāji līdz ar daļu no Purva kora nezina, ko un kā šogad dzied DzV. Protams, pāra koncertapvienības (piemēram, Toronto) nav vairījušās sarīkot arī tālāku koru koncertus, bet šādu reižu bijis ļoti maz,38 un lielo ceļa izdevumu dēļ tās tad prasa gandrīz neiespējamo.
37 Vēl pēdējās jubilejas brīdī DzV bija deviņi tādi dziedātāji, kas darbojušies korī kopš tā dibināšanas. Viņiem tiesības valkāt īpašas nozīmes, bet tāpat DzV valde ik gadus godina vienu otru citas grupas dziedātāju, ieskaitot tos, kas korī nodziedājuši pirmo gadu. 

Mazu robu te gan var aizpildīt skaņu plates (vai incidentāli kāda magnetofona lenta), ko bez DzV ieskaņojuši arī daži citi kori un ansambļi. Taču mechaniska reprodukcija nespēj dot to pašu, ko rada dzīva dziedāšana dabā, bez tam ieskaņošanas brīdī kori ne ikreiz ir labākajā līmenī, tāpat līdz šim pavāja mums bijusi ieskaņošanas techniskā puse. Tādēļ spriest par DzV vokālo varēšanu vienīgi no skaņu platēm ir gandrīz tikpat riskanti, kā ticēt visam, ko raksta avīzēs, un eventuālā salīdzināšana arī šādā veidā būs vairāk relatīva. 
lepriekš teiktais tad nu varētu vedināt uz domu, ka šā raksta autors kādu drošāku vērtējumu nespēj vai nevēlas dot. Pa daļai tā arī ir — vismaz es negribētu šķiesties ar tādiem skaistiem, bet nepārbaudītiem cildinājumiem, kādus savā laikā saņēma, piemēram, T. Reitera Stokholmas koris vai „savos pagastos" turpina saņemt dažas citas vienības. Un vēl vieglprātīgāk būtu DzV vai kādam citam trimdinieku korim piešķirt kādu noteiktāku kārtas numerāli — kā, piemēram, pirmais, otrs u.t.l. Mūzikas pasaulē, kur nekas nav statisks, šāds mēģinājums būtu visai nereāls, otrkārt, katrs mērķtiecīgs koris, kas zina un prot parādīt savas vokālās spējas no iespējami labākās puses, ir savā veidā pirmais, un beidzot jāšaubās, vai tādām vienībām kā DzV šāda kvalificēšana vispār vajadzīga.

38 No tālākiem koriem bez DzV kādreiz Toronto viesojās arī Br. Skultes vadītie Ņujorkas kori, un ārpus Kanādas savukārt dziedājis D. Vītola Montreālas viru koris Junda. Labāks stāvoklis bijis mazākām vienībām, kā, piemēram, Toronto Kalvim, kam vēl jāpieskaita Ņujorkas kokļu un dziedātāju ansamblis, kurš vienīgais varējis viesoties arī Eiropā (jau divi reizes). 39 Līdz šim DzV ieskaņojis četras plates. Pirmajā (1956) uzņemts kora 10 gadu jubilejas koncerts, bet otrā platē, kas domāta vairāk „pašpatēriņam" (arī 1956), pārņemtas kādreiz Minchenē un Nirnbergā radiofonam ieskaņotās dziesmas. Trešā plate (1959) veltīta E. Dārziņa un J. Graubiņa darbiem, un ceturtajā (1967) ieskaņots 1966. g. jubilejas koncerts (izņemot E. Šenfelda dziesmu). 1. un 2. plates pilnīgs saturs aprakstīts LM 2. numurā, bet 3. plate — LM 4. numurā, tāpat visas četras plates savā laikā recenzētas Laikā. 

Teikšu tikai tik daudz, ka tais reizēs, kad man laimējies sastapties ar DzV vaigu vaigā, tas nekad nav atstājis manī šaubas arī tīri vokālā ziņā, jebšu laimīgākos fiziskos apstākļos un normālākā garīgā vidē droši vien varētu dziedāt vēl labāk, vēl skaistāk, vēl pārliecinošāk. Otrs jautājums — interpretācijas veids un stils — turpretim ir jau pilnīgi individuāla lieta, kas kora mākslā visnotaļ atkarīga no diriģenta vai precīzāk — no diriģenta izglītības un aistētiskā intellekta, kā arī no viņa temperamenta. Ja atzīstam populāro, kaut ne nemaldīgo uzskatu, ka diriģentus var „šķirot" (1) tā dēvētos klasicistos (kurus ironizējot dažkārt sauc arī par "akadēmiķiem") vai (2) romantiķos (kuru vidū dažiem nāk līdzi savukārt „ekshibicionista" iesauka), tad A. Kalnāju diezgan noteikti varētu pieskaitīt pirmajai grupai. Kaut arī aiz Kalnāja šķietami mierīgās ārienes var jaust pastrauju temperamentu, viņa atskaņojumos dominē skaidra intellektuāla ievirze, kurā galvenais nolūks ir parādīt attiecīgo skaņdarbu tā, kā to jau partitūrā fiksējis autors. Šādā interpretācijā tikpat kā nav vietas gadījuma inspirācijai un vēl mazāk patvaļīgai dinamikai vai kādam citam "izskaistinājumam", un diriģents nemeklēs, piemēram, // tur, kur notīs redzams tikai /, vai ritenuto, kur atzīmēts ritardando. Tāpēc šis atskaņošanas veids reizēm var šķist arī par „akadēmisku" un juteklīguma (ne jūtu!) tīkotājam aizslīdēt garām, paliekamāku veldzi vai baudu nedodot. Bet diriģents nedrīkst nonākt arī pretrunā ar komponistu, un, tā kā viņš trīsdaļīgajā aistētiskajā procesā ir galvenais vidinieks, tad, paliekot godīgam pret abiem malējiem partiem, cita drošāka ceļa viņam nav. 

Piebildīsim, ka latviešu mūzikā vispār, jau sākot ar P. Jozuu, gandrīz visi pazīstamākie koru, tāpat orķestru diriģenti bijuši pirmā tipa mūziķi, un otrā grupā varētu ieskaitīt varbūt vienīgi L. Vīgneru un Br. Skulti (kaut arī rezervēti). Tāpat tas bijis lielajā internacionālajā mūzikas pasaulē, īpaši pēc romantisma pirmā viļņa noplakšanas, kur pirmais patiesi izcilais meistars bija leģendārais H. Bīlovs (Hans von Būlow, 1830—94), kam sekoja ne mazāk leģendārais A. Toskanīni un drīz vien vēl daudz citu varbūt ne gluži tik slavenu, bet tāpat ievērojamu vīru. Protams, principā nevajadzētu nostāties arī pret otru interpretācijas veidu, sevišķi, ja tā pārstāvji, atskaņojumu romantizējot, neaiziet pārmērībās un netiecas pēc oriģinalitātes tikai oriģinālitātes dēļ. Viņiem par labu runā arī tas, ka jaunlaiku klausītāja muzikālā percepcija ir straujāka, nekā tā varēja būt, piemēram, Mocarta laikā, līdz ar ko arī pašai interpretācijai jākļūst laikmetīgākai. Un kā arī šai virzienā var ne vien gūt izcilu slavu, bet sniegt arī dziļu jaunu aistētisku atklāsmi, savukārt jo labi pierādīja 20 gadus pēc Toskanīni lielajā estrādē uznākušais Furrvenglers (W. Furtwangler),4o un arī viņš nebūs vienīgais paraugs. — Atgriežoties pie DzV un A. Kalnāja, tālāk varētu runāt vēl par dažām šķietami necilākām, bet kora mākslā līdzīgi svarīgām lietām. To vidū pāra turklāt ir tādas (piemēram, DzV legato technika), par ko kritiskāks klausītājs var būt arī citādās domās nekā diriģents.41 Taču šo jautājumu objektīva iztirzāšana prasītu jaunu ekskursu, bez tam mākslās — tāpat kā dzīvē — netrūkst problēmu, kurām gan viegli atrast cēloni, bet ne tik viegli to novērst. 

40 Kamēr Bīlovs bij arī visai izcils pianists, Furtvenglers savukārt komponēja, par ko liecina divas viņa simfonijas un klavierkoncerts (pēdējais ne visai sen iespēlēts arī skaņu platē). 

41 Sk., piemēram, 21. apakšpiezīmē pieminētās T. Ķēniņa un A. Purva recenzijas. 
Korim karogu dāvināja Kalamazū latviešu biedrība. Nodeva pr. Jēkabs Grotēns, saņēma — kora pr. Ervins Šmits (1960) 

Absolūti perfekts neviens koris vēl nav bijis un laikam arī nebūs, bet ja nu būtu — kurp tad iet tālāk? * Beigās jāaātzīmē vēl kāds DzV veikums, kam iepriekš tikpat kā neiznāca pieskarties. Runa par to darbu, ko DzV veicis kordarbu apgādē. DzV gan nevarētu saukt par kārtēju nošu apgādnieku (tādu trimdā, izņemot daļēji Alfrēdu Kalnāju, tikpat kā nav bijis), taču arī tas, ko DzV publicējis tikai „šad tad", nav gluži noklusējams.

Līdz ar to DzV būs publicējis jau 33 (dažādus) kor darbus. Bez tam DzV laidis klajā šur tur jau agrāk pieminētā Kontrapunkta 16 numurus. Pēdējais sākumā bija gandrīz vienīgi kora dzīvei veltīts izdevums, kurpretim pēdējos gados tajā bijis arī viens otrs interesants raksts par citiem tematiem. (Tā, piemēram, 80 lpp. biezajā 16. numurā blakus rakstiem par DzV vēl lasāmi E. Ramata un E. Lesnieka atmiņu raksti, bez tam vērtīgs V. Šitkas raksts par 1916. gada rudenī Maskavā notikušo bēgļu koncertu, kam savukārt seko V. Bērzkalna „īss ievads latviešu tautas mūzikā" (19 lpp ) un otrs V. Šitkas raksts par pianistu A. Ozoliņu). Pašās beigās negribētos noklusēt vēl kādu DzV veikumu, kas sausā skaitļu valodā redzams tā paša Kontrapunkta pēdējā numura 31. lappusē. Tajā atzīmēti līdzekļi, ko koris izlietojis nacionāliem kulturāliem pasākumiem. Tā jau "vācu gados" DzV pēdējiem devis ap 700 valsts marku (RM), kam nākušas klāt vēl ap 350 vācu markas (DM) Jāzepa Vītola fondam. Pēc tam Amerikā ALA vien — gan biedru naudā, gan ziedojumos — saņēmusi no DzV ap 1050 dol. un BATUN — 50 dol., kam pievienojas 464 dol., kas ziedoti latviešu skolām, 149 dol. — skautiem un gaidām un 651 dol. dažādiem (J. Vītola, A. Ābeles u.c.) fondiem. Pieskaitot vēl ap 5180 dol., kas izlietoti dažādiem honorāriem, jaundarbu pasūtinājumiem, krājumam Dainu zemei un stipendijām, un ap 356 dol. pārējiem piešķīrumiem, redzam, ka šādā veidā DzV Amerikas gados izdevis ap 7900 dol. (vai precīzi: $ 7.903.77). Protams, iepretim tai iespaidīgajai kopsummai, ko tiem pašiem mērķiem līdz šim devuši Amerikas latvieši kopā, augšējos skaitļus varētu arī neievērot, taču neaizmirsīsim, ka DzV ir "tikai" koris, kura galvenais ziedojums savai tautai ir tāds, kas monētārās zīmēs nemaz nav izteicams. Bez tam tai pašā laikā mums bijušas tādas biedrības vai cita vārda kopas, kas kāda statūtu paragrāfa vai bezdarbības dēļ šai virzienā nav darījušas tikpat kā nekā. Tādējādi arī pēdējais pieminētais DzV veikums beidzot nav gluži necils, un iespējams, ka tas varētu stimulēt vēl arī pāra citus līdzīga darba darītājus. Rezumējot tad nu laikam būtu jāsaka vēl kāds „galavārds". Bet ko gan lai sakām par vienību, kura savā darbībā nebūt nedomā kļūt nedz lēnāka, nedz remdena? Tā vietā drīzāk gribētos izteikt kādu vēlējumos — to vēlējumos, kas, kaut simtkārt dzirdēts, joprojām kvēlo visu latviešu sirdīs un nebeigs kvēlot līdz pat pēdējam elpas vilcienam. Diemžēl, visa tagadējā sajukusi pasaule nezina nākotni, un tādi vārdi kā cerība, ticība vai briviba nereti vien skan jau kā izsmiekls . . .

42 Par šo krājumu bijušas sekojošas recenzijas: V. Bērzkalna „Dainu zemei", Laiks: 1967-12 (iespiestajā virsrakstā „i" vietā redzamais „!" ir misēklis), bez tam vēl L. Apkalna „Jauna latviešu kordziesmas dokumentācija", Latvija, 1967-8, 9, I. Sakša „Dainu zemei", Latvija Amerikā, 1967-28, un H. Pavasara „Dziesmas jauktiem koriem Dainu zemei", Londonas Avīze, 1967. g. 24. marta numurā. 

Tā nu itin neviļus esam tuvu kādai domai, kas varētu būt bijusi par aizdzietu tai spīts pilnajai runai, ko, 27. darba gadā ieejot, nesen Kalamazū teica ilggadējā DzV priekšniece Austra Sīle. Šī runa diezgan plaši atreferēta Laikā (1971-76), un tās galveno saturu jau izteic pats virsraksts „Brīdinājums laikā un vietā" (līdz ar vēl zīmīgāko apakšvirsrakstu "DzV priekšniece pieteic cīņu bezcerībai"), tā ka tiem, 
kas vēl tic jaunai Latvijas ausmai, tā diezin vai būtu jāatstāsāta otrreiz. Šeit tādēļ atkārtosim vienīgi tos vārdus, ko, pāārfrazējot kādas K. Kundziņa dziesmas četrrindu, pieminētā spītniece teikusi savas runas beigās, proti: Cik gadu un cik dienu Mums Dievs vēl strādāt liks, Šo saules dziesmu vienu Sirds dziedāt neapniks. — 1971. gada oktobrī Filadelfijā. 

2 J. Poruks, "Dziesmu Vairogs", Laiks: 1950-37; V. Bērzkalns, ;,Tautu izglāba dziesmu gars", turpat: 1955-69; I. Sakss, „Dziesmu Vairoga 20 gadu", Latvija Amerikā: 1965-75; R. Zuika, "Latviešu dziesmas teiksmainā vara", Laiks: 1965-77; V. Miķelsons, „Ar dziesmām divos kontinentos", Laiks: 1970-81; V. Boķis, „Ceturtdaļ gadsimta uzticīgi dziesmai", Latvija Amerikā: 1970-72. Vēl sīkākas ziņas par DzV gaitām lasāmas šā kora puspubliskajā Kontrapunktā, no kā nākuši klajā jau 16 numuri. 

3 Domāta DzV „vēsture" — ap 1800 lpp. bieza chronika, ko kārto kora pašreizējā priekšniece Austra Sīle. Bez tam koris tur t.s. Zelta grāmatu, kuras saturu galvenokārt veido DzV koncertiem veltītās recenzijas. 

4 Kā esmu pieminējis jau citur, no ārpus dzimtenes vēl darbīgām jauktām vienībām par DzV vecākas ir vienīgi Čikāgas Ciānas un Ņujorkas ev. lut. draudžu kori (dibināti 1910. resp. 1933. g.), kuriem līdzās jāatzīmē arī 1931. g. Rīgā dzimušais vīru dubultkvartets Tēvija un 1944. g. rudenī Kurzemē dzimušais R. Zuikas vīru koris. 

5 L. Rumaks, "Žurnālisti klausās latviešu dziesmas", Latvju Domas: 1946-14. Šo koncertu jau atzīmētajā rakstā piemin arī I. Sakss, cita starpā atstāstot šādu epizodu: „Te bija sākums kora Zelta grāmatai Atsevišķi jāpiemin krievu žurnālista ieraksts: — Nebiju, tāpēc nedzirdēju, ja arī būtu dzirdējis, nebūtu paticis. —" Tālāk I.S. citē kādu vēl trāpīgāku J. Poruka ierakstītu Čechova teicienu, bet lai tas paliek šoreiz neatkārtots!

37 “Latvju Mūzika” nr. 5 (01.01.1972.) | Alberts Jērums

ZUIKAS VĪRU KORIS 
1944-1969 
ALBERTS JĒRUMS

1947. gadā Lībekā svinēja Vītola dzimumdienu. Biju nolēmis tur nokļūt, jo ar Meistaru tiku pāra gadus Detmoldā kopā diendienas pavadījis; sāka velties izceļošanas viļņi un — kas zina ... Brauciens no Herfordas bija — kaut diezkuro reizi citos virzienos pārciests — murgs, un, ja kāds no mūsu jaunajiem redz ceļojuma ainas filmā Dr. Živago, tad arī tās gluži neparāda visu to, ko pārdzīvoja „tūrists" pēckara Vācijā. Saprotams, Urāli no Maskavas ir tālāk nekā Lībeka no Herfordas, bet stāvēt uz vienas puspēdas 45 grādu leņķī stundu pēc stundas ar vienīgo cerību ieķerties kaimiņa cekulā, ja vadītājs piebremzētu par strauju — nē, tad jau labāk Živago lopu vagoni ar visām piedevām, jo aromāts tik un tā bija nepanesams. Tā arī bija un palika vienīgā reize, kad man izdevās izstaigāt šā latviešu cietokšņa gatves, mājotnes, improvizētās gaismas pilis un pažobeles. Vītola vakars bija 
svinīgs. Annija Vītola dziedāja, līdz tiem gadiem taču labākā Vītola dziesmu tulkotāja (tagad zinu vēl vienu, līdzīgu). Pats Meistars bija joprojām možs, un viņa galva, ja ietrīsējās, tad ne vairāk kā desmit gadus agrāk, kad sāku viņa kabineta durvis virināt Rīgā. 

Dziedāja Zuikas vīru koris, un ar to sākas mūsu temats. Slavens šis koris bija, par to bija daudz rakstīts laikrakstos; vērīgi klausītāji zināja stāstīt, ka Zuikas tulkojumos un viņa kora atskaņojumā netrūkstot daudz no augstākā, kas mums jebkad sasniegts. Esmu pateicīgs, ka Roberts Zuika toreiz mani aicināja, laikam nākamā dienā pēc Vītola vakara, "it kā" uz mēģinājumu, īstenībā tas bija krietna apjoma koncerts — ar vislielākām un visjaunākām dziesmām mūsu toreizējā repertuārā. Sajūta bija dīvaina, vienam sēdot paprāvajā telpā, kur augsto griestu dēļ skanēja gandrīz „kā baznīcā" un tenori apbrīnojamā 
kuplumā un tīrskaņā kāpa arvien augstāk un augstāk pa palīglīnijām, bet basi grāva un brīnumaini sildīja ausi, kāpjot lejup burvīgā bezdibenī. Nē — šoreiz pat laikraksti nebija niekus sarakstījuši, pat netrenētā klausītāja vērību nevarēja apšaubīt. Absolūti precīzs kritērijs salīdzinājumos vispār nav iespējams, bet man toreiz likās, ka dzirdu ja ne labāko, tad brīvības laiku labākiem koriem līdzīgu vienību trimdā. Laikam pirmā versija būs pareizāka, jo Zuika Lībekā bija pratis korī līdzās citiem rūdītiem „nedziedināmiem" saistīt arī izcilus Prezidiju konventa un Reitera kora spēkus, un šie dziedātāji deva tam tieši to kritisko kvalitāti ir mūzikālitātē, ir balsīs, kuras arī latviešu izcilajiem koriem dažkārt pietrūka tad, kad citādi netrūka nekā. Diemžēl, šī stunda vai pusotras — kaut neaizmirstamas — palika arī vienīgās atmiņas no Zuikas vīru kora tā spēku pilnbriedā. No Lībekas aizbraucis, Vācijā netiku kori vairs dzirdējis, kaut piepildījās nojautas — pēc dažiem mēnešiem satikāmies Anglijas krastā, ne jau ar Zuikas vīru kori, bet ar dzīvot un dziedāt spējīgu kora fragmentu. 

Taču visi šie notikumi risinājās, kā tagad mēdz teikt, kora trīs gadu darba atceres zīmē. Zuikas koris ir vienīgā mūsu koru vienība, kas dibināta uz Latvijas zemes un darbojas vēl šobrīd. Tiesa, pāris reižu dezertējušo diriģentu neskaitot, pašreiz ir vairs tikai trīs vīri, — Imants Pālītis, Staņislavs Šostaks un Ernests Vītols — kas šai korī dziedājuši visu laiku, bet mēs nedrīkstam aizmirst, ka 25 gados nomainās paaudzes. Kur nu vēl kopsolī nosoļotais ceļš no Dundagas mežiem līdz Korbijai, cauri kara peklei un dažkārt arī kārdinājumiem, gūstam, nometņošanai! Izšķiršanās par tālāku emigrāciju nav tikai dziesmu mīlestības, bet arī personiska problēma. Lai atrastu vietu, kur koris Anglijā varētu sapulcēties, nozīmēja apmēram to pašu, kā ar aizvērtām acīm uzspraust zīmuļa galu uz kartes, kurā nav pat ciemu vai pilsētu nosaukumu un spraudējam nav nojautas, kas šajā vietā notiek. Un tomēr Zuikas vīru kori no vēstures nav izdevies nosvītrot ne nelabvēlīgiem vai pusvēlīgiem pulku komandieriem, ne Jaltas konferences nezināmajām kombinācijām, ne Eizenhauera, Montgomerija un Žukova "kurš kad, kurš ko un kurš kur", ne arī UNNRA valdošo miesniekzeļļu, ielu aptīrītāju un šoferu solījumiem, ka Anglijā "viss būs labi". Kora Latvijas laika īsajam posmam, protams, ir vairāk tīri simboliska nozīme. Kad leitnantam Robertam Zuikam (šo rindu rakstītājs toreiz jau bija dižkareivis citā daļā) pie Rīgas pulka 2. bataljona Dundagā 1944. gada 9. septembrī izdodas nodibināt vīru kori ar 87 dziedātājiem, ar bataljona komandiera, dziesmu mīlētāja, kapteiņa Friča Mežgrāvja nedalītu labvēlību, Kurzeme jau ir sala lielā kara sānceļos: gan noturēta, bet neglābjama. Te ir īstā gaisotne, īstā vieta, kur dzimt jaunām cīnītāju brālībām, kara uguns apņemtos mežos, Tēvzemes pēdējā cietoksnī. Dundagas zīme kori nav atstājusi, kaut mainīti ieroči, mainījušās pozicijas un — kas kora dzīvi dažkārt mēdz kritiski sašūpot — arī vadītāji. Zuikas vīri stāv kā liecinieki tālas cīņu dunoņas un senu cerību atbalsīm, pārfrāzējot viņu pirmajā mēģinājumā dziedātās dziesmas vārdus: tie, kas vēl dzīvi un kopā palikušies. 

— Tiešās karavīru nodarbības daudz laika nevarēja prasīt — rutīna laika nosišanai. Tā koris tiek arī pie mēģināšanas un jau 17. septembrī Dundagas dievnamā dzied kaut necilu, taču vēsturiskās liecības dēļ atzīmējamu programmu — divas (J. Ivanova un E. Ūdra) Lūgšanas un E. Dārziņa Mūžam zili. Diriģenta brālis Kārlis, toreiz dižkareivis, dzied lūgsnas daļu no Jurjāna kantātes Tēvijai. Vienības, pie kurām koris pieder, drīz pārvietojas uz Arlavas pagastu, taču l. oktobrī izdodas vēl nodziedāt dievkalpojumā Valdemārpilī un 8. oktobrī Pļaujas svētkos Popervāles dievnamā. Repertuāram te pievienota jau itin komplicētā Graubiņa t. dz. Padziedami nu, bāliņi, kuru Leonīds Vīgners tikai pirms gada vai diviem pirmoreiz bija atskaņojis Rīgā. Ko klausītāji pārdzīvoja šais dievkalpojuma koncertos, nav grūti uzminēt. Man nelaimējās dzirdēt nevienu no pēdējiem lielajiem mūzikālajiem notikumiem Rīgā. Šerners, toreizējais virspavēlnieks, nepazina joku — izdotajā ceļa pavēlē bija nosauktas pat ielas, un par sīkāko kļūmi bija tikai viens soda mērs. Tā pieredzēju vienīgi pēdējo Zīverta lugas Vara izrādi Dailes teātrī, pēdējo arī pašā teātrī. Tādi brīži jau neatkārtojas, jo situācijas arvien ir citādas, bet neatceros, kad vēl būtu tik totāli izjutis neatvairāmo tumsu, izmisīgo bezcerību un tikpat bezcerīgo ticības apliecinājumu bezgalīgajos aplausos un atvadās kā toreiz. Tiešām nav jāmin. 

9. oktobrī sākas Zuikas vīru ceļš uz Ventspili un tālāk uz Vāciju vai, pareizāk sakot, uz Polijas koridora mežiem. Nemīlīgās, apaļās zirgu barakās Posemsdorfā, Tomas tuvumā, koris atsāk darbu un kopā ar P. Bandera vadīto orķestri dzied 18. novembra sarīkojumā — J. Norviļa Vakarjunda un pavisam vēl nepazīstama skaņraža, Kurzemes pulka (Tomā) kareivja Tālivalža Ķēniņa dziesma Latvijai (A. Kvālis) te nākušas klāt agrāk iestudētām dziesmām. Pēdējā, kā tagad redzam (skat. 248. lpp.), izrādās komponista pirmā dziesma vīru korim. Tieši šai posmā, cik var noprast, Zuikam nācies tikties ar muzikāli mazāk attīstītu "augstāko vadību". Jāpieņem, ka tā pārāk centusies iztapt citiem vēl "augstākiem" vadītājiem ar iespējami dziļu grāvju rakšanu (Tomas speciālitāte) un maz rūpējusies par latviešu karavīru garīgajām interesēm. Šā vai citādi, Zuika tomēr sadabū laiku, lai iestudētu 14 dziesmu programmu. To gan neizdodas vairs atskaņot, jo sākas krievu lieluzbrukums, un 1945. gada 20. janvārī latviešu karavīru vienības atstāj Posemsdorfu. 8. februārī bataljonu, pie kura koris pieder, pārskaita 15. divīzijā, un te nu dziesmu vairogs vairs nelīdz. Ar igaunīšiem — bālenīšiem varēja sarunāt, uzvelkot viltus bārdu un nodziedot kādu pantiņu, ar krievu jākaujas uz dzīvību vai nāvi. Šoreiz pie tam gudri, jo vienīgā izredze glābt ādu ir nikni šaut, kamēr ložu pietiek, un tad mukt, cik ātri spēj. 2. maijā Šverīnā Zuika ar saviem vīriem kapitulē Rietumu sabiedrotiem. Īsteni žēl, ka viņš kapitulēja kopā ar pārējo bataljonu. Varēja vismaz mēģināt dabūt atsevišķu dokumentu izmaiņu, un varbūt kāds angļu virsseržants par pāra pulksteņiem būtu ar šādu darījumu bijis vienis prātis. Katrā ziņā — turpinot sabiedroto žargonu true to the form — Zuika, kamēr citi kapitulē, ir jau atradis vietu mēģinājumiem un sadzen savus izbadējušos koristus vienkopus, lai atkal reiz varētu atskanēt „kas vēl dzīvi, kas vēl dzīvi..." Svētdien, 1945. g. 13. maijā, notiek dievkalpojums klajā laukā gūstekņu nometnē Hāgenavā, ko vada leģiona mācītājs Kraulis, un koris ap 5.000 bijušiem karavīriem dzied E. Ūdra Lūgšanu. Tiesa, no krievu ātršautenēm un tankiem vairs nav jābaidās, arī angļu zemlidotāji jau svētī savu morāli apšaubāmo uzvaru, taču latviešu kara gūsteknim nāve vēl ir gluži reāls pavadonis nomodā un miegā. 19. maijā koris pārceļas uz Putlosas nometni Oldenburgā, Holšteinā, un pēc pāris nedēļām uz jūrmalas paugurainiem mežu puduriem, kur iekārtojas dzīvei pašu spēkiem no nekā. Neatkārtosim stāstus, kā te karavīri prata atrast neiespējamas receptes „gardām" maltītēm un tikt pie izejvielām, lai paliktu dzīvi. Mūs interesē koris. 

Citēsim pašu Zuiku: "Sākās intensīvs darbs un dziedāšana visām karavīru vienībām ārā, brīvā dabā, kur bija novietoti vairāk nekā 10.000 latviešu gūstekņu, vācu vienībām blakus. Jau 27. maijā dziedājām Putlosas kazarmu kino zālē, cita starpā arī Vītola Dieva lūgumu. Šais bezcerīgajās dienās dziesma tiešām spēja neiespējamo (te viņš sarunā liecina, ka "neiespējamais" bijis galvenokārt morāles uzturēšanai, garīgais balsts karavīru vidū). Jūrmalas krastā, tā sauktajā Vīnkalnā pie lielā ozola, ja vien nelija lietus, mēģinājām katru dienu — sākumā ar balsi, vēlāk ar akordeona vai vijoles piepalīdzību. Te, dziedātāju balsis sadzirdējuši, kora gaitām pievienojās Imants Sakss, Viktors Kozlovskis, Juris 
Dzeguze, un Viktors Baštiks atnesa Vasaru (K. Skalbe), ko pirmatskaņojām 4. augusta koncertā. Daudz rūpju sagādāja nošu materiāla trūkums. Vācieši toreiz rīkoja arī mūzikālas sacensības visām nometnes vienībām, un mūsu koris izpelnījās augstāko godalgu — 100 cigaretes. To dārgumu spēja novērtēt gan tikai izbadējušies dziedātāji — gūstekņi, dalīdami kā cigareti, tā plāno maizes šķēli rītā, pusdienā un vakarā, ne drupatiņu zemē nenomezdami. Sacensībās, vērojot klausītāju mūri no kora puses uz īpaša paaugstinājuma, likās, ka tur sēdēja tikai ģenerāļi un pulkveži bez smaida un līksmes, pilni drūmu domu un smaguma. Tik vēl no viņu krūtīm krāsaini kā dziestoša atblāzma atmirdzēja zaudētās cerības, jo nometnē vēl visi greznojās ar karā pelnītiem ordeņiem un godazīmēm. Augsta atzinība nāca arī no kāda angļu ģenerāļa, 8. korpusa komandiera, kas apmeklēja nometni un noklausījās mūsu apsveikuma dziesmu Pie Baltijas jūras Latviešiem paredzēto septiņu minūšu vietā viņš veltīja krietni vairāk laika. (Hm! Parasti ģenerāļi ar minūtēm nesvaidās, īpaši, ja kaut kur tālāk patīkamākā gaisotnē gaida atspirdzinājumi!) — Šis laiks kora dzīvē bija rosību pilns galvenokārt tādēļ, ka nezinājām, kāds liktenis mūs gaida". 

Vismaz Zuikas vīru korim liktenis bija labvēlīgs. Vārds dezertēšana Otrā pasaules kara kontekstā kaut kā neiederas, sevišķi, ja runa par gūstekņu „pazušanu" no nometnēm. Katrā ziņā operācija, kuras kodu Zuikas vīri neatklāj, izdevusies spīdoši, un piepeši Lībekas jau tā ievērojamo kultūrālo spēku balsta jauna vienība — pusprivāti dibināts, pusprivāti glābts, privāti nodēvēts, tagad arī beidzot privāti ģērbts vīru koris ar dzīvi Rīgas nometnes koka barakās un savu valdīšanu, jo līdz šim viss bija gājis pēc armijas parauga padotības kārtībā — ar visiem amatiem un varu vienā personā. Par kora priekšnieku kļūst reiterietis Arturs Bērziņš, bet citos amatos — Verners Būde, Viktors Kozlovskis (reiterietis), Teodors Delle (PK) un Alberts Ķiberis. Lībekā koris sasniedz savas varēšanas kulmināciju. Nodibinās muzikālas draudzības ar Jāzepu Vītolu un Jāni Kalniņu, un koris atskaņo visu, ko toreiz šie skaņraži komponē vīru korim: J. Vītola Trimdā (Aleks. Vītols), tautasdziesmu apdares Līgodama upe nesa un Es karā aiziedams; J. Kalniņa Pavasara dienas (J. Rainis), Tikai vienu pašu zvaigzni (Aspazija), tautasdziesmu apdares Arājiņi, ecētāji, Puiši, puiši, kas tie puiši, Meitas gula ābolā. 

Šo laiku rezumējot, lieti pieminēt impozantos faktus. Līdz izceļošanai uz Angliju koris dziedājis 173 koncertos un sarīkojumos 2346 dziesmas. Bez trīs Latvijas un viena Polijas koncerta Vācijas amerikāņu zonā (divās turnejās) dziedāti 29 koncerti, 140 -— angļu zonā. No tiem savukārt 66 notika Lībekā, bet 23 Putlosā un tās apkārtnē. Pārbagātas piedzīvojumiem, riska un nejaušībām ir minētās divas plašās koncertturnejas Vācijas amerikāņu zonā. Ar pašu „piešķirtiem" braukšanas dokumentiem no Lībekas (angļu pārvaldītajā daļā), koris pirmajā reizē noskandina 18 koncertus 21 dienā, otrā — 11 koncertus 15 dienās, un pie tam katru dienu veic it prāvus attālumus, lai nokļūtu koncertu vietās līdz pēdējai iespējai pārblīvētajos vilcienos, vaļējos auto vai uz vagonu jumtiem. Tam visam piebiedrojas vēl īpaši pārsteigumi, kad, kā piemēram Minchenē — pilna zāle klausītāju un puskoris gaida vairāk kā stundu ceļā nomaldījušos otru puskori. Taču neizdzēšamas atmiņas no tiem laikiem glabā ne tikai kora dalībnieki, bet arī jūsmīgie klausītāji par koncertiem pielāgotos šķūņos, barakās, manēžās, trepju telpās un gaiteņos, kas toreiz arvien izrādījās par maziem. 

1947. gada 17. septembrī, Jāzepam Vītolam klāt esot, koris atzīmē arī savu trīs gadu darba atceri, reizē — atvadas kādam katastrofu un milzu darba triumfa pilnam laikam kora vēsturē. Nākamais un varbūt viskritiskākais posms kora vēsturē ir ceļš uz Angliju. 1947. gada 13. novembrī tā kora daļa, kas izšķīrusies par šo patvēruma zemi, atstāj Lībeku. Braucēju skaitā Roberts Zuika ir vienīgais, kam Lībekā arī ģimene, bet pēc dažām dienām EVW akcijas rāmjos piešķirto izceļošanas atļauju anullē — jāpaliek Lībekā, jo šim sietam der tikai „vieninieki”. Ar labākiem nodomiem un norunām, ka diriģenta pievienošanos korim kārtos aizbraucēji no viņa krasta, stāvokli saglābj Viktors Baštiks, kas arī pieturas Lībekā un jau labu laiku bijis stingrs balsts kora otro tenoru frontē. Pa ceļam koris Baštika vadībā koncertē Ventsdorfā un Minsterē, un 27. novembrī izkāpj Anglijas krastā Haričā — uz Baštika pleciem nu gulst nemeklēta atbildība. 

Latviešu koru nelaime palaikam bijusi, ka to eksistenci — pastāvēšanu vai iziršanu — noteikuši divi faktori: vai dāmām patiks diriģents (nelaime, ja viņš precas!) un vai vīri par katru cenu neaizstāvēs savas (tik un tā!) pārākās muzikālās zināšanas. 

Baštiks varēja būt laimīgs, ka līdz brauca tādi entuziasti kā Verners Būde (kora priekšnieks no 1946.—1955. gadam), Viktors Kozlovskis (priekšnieka palīgs), kas bija viens no kora cietākiem balstiem, Aleksandrs Rūtenbergs (tagadējais diriģents un priekšnieks), Vilis Liepiņš, Arvīds Purvs, Arnolds Bēka, Kārlis Skuja, Kārlis Zuika. Taču Būde bija tas, kas kori „novietoja" Korbijā. Skolotājs ar visām dzimtenes kvalifikācijām, viņš tām darīja godu ar savu stāju, augumu, valodu, slīpējumu. Ja sākumā viņš varbūt domāja, ka 8., 9. vai tikpat labi 17. korpusa komandieris, UNNRA augsti situētais angļu skursteņslauķis vai raudulīga aristokrātiskas cilmes māmuliņa spēs atrast korim iespēju strādāt vienkopus, tad šīs ilūzijas drīz izgaisa. Vai nav ironija, ja Lībekā toreizējais militārās pārvaldes pulkvedis Polits (Pollit) solījis, ka savu sakaru dēļ ar Kartolda (Cortauld) firmu Kaventrijā kori varēs novietot tur. Būde ierodas vizītē pie pulkveža Londonā, bet — neizskaidrojamu iemeslu dēļ — pēdējais nevar vairs palīdzēt. Būde tad klauvē pie citām pazīstamām un nepazīstamām durvīm, taču nav nekā vieglāka Anglijā, kā pateikt „sorry" — pie tam ar burvīgu smaidu vecam draugam. Pateicībā atceros, ka Būde iebrauca „pat" Bērlejas lauksaimniecības nometnes barakās. Arnolds Obšteins toreiz vadīja tur mūsu tīri saskanīgo kori, un abi berzējām rokas — ar Zuikas vīriem kopā kaut ko varētu pasākt! Bet šoreiz Būde, dalīdams komplimentus, atvainodamies par traucējumu etc., etc., teica „sorry". Izrādās, ka korī, kas joprojām nīka izvietošanas nometnē, Grīziņkalns un citi „pilsētnieki" — kā pats Būde raksta — bijuši vairākumā. Kāda fabrika vai kora izjukšana, tā bijusi Būdes dilemma, ko mēs Bērlejā, kartupeļus lasīdami un sizdami žurkas, labību kuļot, nezinājām. Notika tomēr tā, kā vajadzēja. Korbijas Stjuarta un Loida milzīgajā tēraudlietuvē darba spēku meklēt meklēja. Būdem beidzot bija laimējies piecas minūtes pirms divpadsmitiem uzlikt pirkstu kartē pareizā vietā. 1947. gada 31. decembrī Zuikas vīri jau sāka kurināt fabrikas cepļus, apkalpot dzelzceļus un veikt citādus Anglijas imperiālistiski sociālai lielrūpniecībai noderīgus muskuļu un laika nosišanas vingrinājumus stingrās EVW robežās. Būdem izdevās uzstrādāties par fabrikas tulku, un korim tas nozīmēja iegūt tikpat kā savu MP. lespējamo viņš arī sasniedza — savācot pārējos izklīdušos dziedātājus (toreiz tas prasīja akrobatisku veiklību) un reizē papildinot sastāvu ar jauniem dziedātājiem. Tas vien nav nieka nopelns, ja domā, ko koris veica nākamos 22 gados. Bet Būde jau vēl ilgi turējās sedlos. Tikai pēdējos gados līdz šim vēl medicīniskai palīdzībai nepakļaujamais trimdas ķirmis ielīdis viņa azotē un turpina grauzt. Žēl īsteni abu — grauzējs varēja grauzt kādu nesaturīgāku objektu, un grauztā azotē būtu patvēries daudz kas no Zuikas otro tenoru skaistuma. Lai kā — jau no pirmās dienas Baštiks un Būde sāk veidot Korbiju par to latviešu mājvietu, kāda tā izvērtās vēlāk. 
Kaut arī mēģinājumi sākumā notiek neērtos apstākļos, kādas nometnes atpūtas telpās, kuras bija pieejamas visiem, arī tiem, ko latviešu dziesma vismazāk interesē (tie esot bijuši dienvidslāvi), jau 1948. gada februāra sākumā koris koncertē Korbijas kongregācionālistu baznīcā. Ar to debitēts Anglijā. Tālāko, tāpat kā iepriekš veikto, šā raksta robežās kaut cik sīkāk nav iespējams aprakstīt. Pieminēsim tikai galveno. Sākuma gados tiešām nebija nedēļas nogales, kad ZVK kaut kur nebūtu dziedājis. Jaunā un visjaunākā kontinenta mērauklas, protams, citādas, bet no Kardifas līdz Edinburgai tomēr ir savas 500 jūdzes, un šo atstarpi koris ar novirzieniem pa kreisi un labi būs izmalis krustu šķērsu. V. Baštiks arvien mēdza izvelties no autobusa savu vīru vidū smaidīgs, sirsnīgs bezgala, nesatricināms un drošs kā do-mažora trijskanis, lai pamātu priekšniekam ar galvu, ka iebraukts pareizā datumā un pilsētā. Pēc tam pirms koncerta viņš daudz nerosījās: Citi tecēja kā skudras, celdami korim stalažas, priekšnieks — kaulēdamies par ceļa izdevumiem. Pirmajos gados, kaut izklīduši, pulcēties mēdza arī bijušā Dziedoņa koristi; tā dažu labu reizi varējām kopā ar citām sīkākām vienībām sadziedāt vienā balsī, sanākot tuvu pie simts vīriem. Zuikas vīri nekad neatsacījās, vajadzēja tikai noorganizēt, uzrakstīt vēstuli, un bija drošs, ka atteikts netiks. Ārpus milzīgās slodzes, ko korim nācās izturēt kā vienīgai reprezentātīvai latviešu vienībai, tas piedalās arī angļiem ļoti populārajās mūzikas sacensībās, vispirms Lesterā (Leicester), 1948. gada 17. aprīlī, izcīnot 3. vietu, bet vēlāk divas reizes Aundles (Oundle) festivālā iegūst pirmās vietas. 1948. gada 18. jūlijā LBL sarīko 1. vispārējo dziesmu svētku 75 gadu atceri ar ZVK programmā. Cita starpā, atceros, viņi dziedāja Baštika Kā sniegi, vienu no autora svaigākām iecerēm. Koncerts notika drausmīgi nemīlīgās telpās, bet dziesmas varai tad bija vēl tik liels spēks, ka pat šo kļūmi rīkotājiem piedeva. 1949. gada 9. oktobrī Zuikas vīri Londonā svin jau savu piecu gadu darba atceri, un no šīs programmas spilgti prātā palikušas atkal paša diriģenta Veļu laiva un Lindes Ardievas. Anglijas dziesmu dienu organizēšanā Zuikas korim ir gandrīz izšķīrēja nozīme, jo 1949. gadā gandrīz visas pārējās vienības bija vēl vai nu samērā nedrošas vai tālākas izvietošanas stadijā. Kaut cik stabila bez Korbijas bija Londona un — kā vēlāk izrādījās — arī Bradforda, Birminghama un Mančestera. Pirmos divos svētkos vīru kori dominē arī programmā, un tikai trešajos (Teodora Reitera pēdējos) svētkos 1951. gadā — jauktie kori jau jūtami kuplāki sastāvā un kopskaņā, kā par to Londonas Avīzē toreiz rakstīja nelaikā "pensionētais" V. Baštiks. Roberts Zuika kaut kā jau bija nokļuvis uz mūsu pirmo dziesmu dienu otru pusi Līdsā, bet Anglijā uz dzīvi nometās tikai 1950. gada 17. februārī un kora darbu no Baštika "oficiāli" pārņēma l. maijā. Zuikas nākošie 11 “valdīšanas" gadi bija varbūt caurmērā mazāk dinamiski, bet tikai tādēļ, ka mēs visi bijām jau kļuvuši mazāk dinamiski un mums vienkārši vairs nebija to vienreizējo iespēju, kādas deva Putlosa, Lībeka un pirmie gadi Anglijā. Taču arī šais gados sasniegts daudz. Vēl pāris angļu festivālos krīt pirmās vietas. Starptautiskā forumā 1953. gadā Zuikas koris dala 3. un 4. vietu Velsas starptautiskā festivālā-Eistedfodā 

(interesenti par šo notikumu var lasīt Ceļa Zīmju 1953. gada 15. numurā).

 1954. gadā ZVK tiek gan tikai 13. vietā, bet ārkārtīgi spēcīgā konkurencē arī tas nebija slikts sasniegums. 1954. gada l. maijā koris savukārt dzied patstāvīgā koncertā Vigmora aulā Londonā, stāvēdams skatuvē, uz kuras neviens latviešu koris vēl nebija bijis. Tā paša gada novembrī savā rezidencē Korbijā koris sarīko spīdoši noorganizētu darba 10 gadu atceri, kas aizņem divi vakarus. Divi dienas tad Korbijas latviešu vidū viesojas kora pirmais godabiedrs, Latvijas sūtnis Lielbritānijā Kārlis Zariņš ar ģimeni, sirsnīgais latviešu draugs Kardifas universitātes profesors I. Morgans un citi tāli viesi. Pirmoreiz kora viesu vidū ir arī lielās Stjuarta un Loida metallrūpniecības vadība, kas sākumā solās būt tikai pirmajā vakarā, bet pēc tā nodomus maina. Nākošā gada maija vidū I. Morgans noorganizē lielu latviešu mūzikas parādi Kardifā, kurā — blakus slavenajam klaunam Koko — goda vieta tika Zuikas korim, arvien kapriciozai Elzai Zebranskai, Ksenijai Bidiņai, Mari-Annei Zariņai un šo rindu rakstītājam, kam galveno pavadītāja uzdevumu nācās manipulēt ar dažādiem palīgpienākumiem. (Runa galvenokārt par satraukto prātu nomierināšanu, jo divās atsevišķās zālēs vienlaicīgi citā programmas kārtībā ritošie koncerti gandrīz ik minūti varēja arī apstāties. Šai gaužām pārkarsētajā gaisotnē smaidīja vienīgi koristi. Kā nelaiķis Morgans jutās, to skaidri zinu, bet arī viņš tik tikko izturēja, kļūdams gan arvien mazrunīgāks — pats koncertu laikā pārtransportēdams programmas māksliniekus gan ar paša auto, gan ar lielo autobusu šurpu un turpu — no vienas zāles uz otru.) Ja vēl pieminam, ka tiek ieskaņoti BBC raidījumi, no kuriem vēlāk izgatavo plašu sēriju, un 1957. gadā nodziedāto garo Eiropas turneju kopā ar Ks. Bidiņu, tad kopsumma ir impozanta. Pārsteigums nāk Bradfordas dziesmu dienās 1961. gadā, kad mums steigā jādomā, ar kādu dāvanu atzīmēt Zuikas šķiršanos. Kaut ko tomēr sadomājām. Atvadījāmies sirsnīgi, bet ar smagu sirdi, jo daudz viņa amata brāļu jau mūsu krastus bija atstājuši. Daumants Vītols, Viktors Baštiks, Jānis Barušs, Arvīds Purvs, nemaz neminot citus visādi vērtīgus un izdarīgus diriģentus vai vismaz neaizstājamus vienību apmācītājus. Kora protokoli saka, ka Zuika Angliju atstājis 1961. gada 21. jūnijā un ka ar šo datumu kori pārņem Vilis Lācis. Te — ne kora vai žurnāla, bet, ja jau tik sīki esam izsekojuši notikumiem, tīras patiesības labā — vajadzētu korriģēt kādu sīku kļūdu. Es labi atceros, ka tai dienā, kad sāka celt Berlīnes mūri, staigāju gar Beļģijas jūrmalu un mācījos no galvas ZVK dziesmas. Lai kora vēsture kļūtu interesantāka, varbūt nebūtu nekāda nelaime, ja piebilstu, ka V. Lācim par palīgdiriģentu dažus mēnešus tomēr darbojies un dažus koncertus arī diriģējis A. J. (Alberts Jērums — Red.) Vilis Lācis ir malēnietis no Gulbenes puses, tātad patāls kaimiņš Zuikam, un viņa valoda nekā nav zaudējusi no Malienas jaukās skaņas. Kā viņš izstrādājās par diriģentu, bija taisni brīnums. Te varbūt lieti derētu kādi salīdzinājumi: Purvs, Zuikas korists, Lesteras kora diriģents, tagad augstu kāpis — savu karjēru sāka kā orķestra mūziķis. Tāpat Lācis. Kāda nelaime viņam bija ar lūpām, tāpēc papūst viņš vairs nevarēja, bet "skrāpēt" vijoli viņam nekad neapnika, un es negalvoju, vai tik skaistu dabas dotu lirisku kora tenoru jebkad vairs dzirdēšu. Diemžēl. Kā Būde, kā Kozlovskis, arī Lācis izvēlējies trimdu trimdā. Mūsu toreizējās neesošās diskusijas, kā korim pastāvēt, atrisinājās pašas no sevis. Saprotams, pietrūka tenoru, bet nepietrūka diriģenta, un jāsaka, ka V. Lācī netikām vīlušies, viņš mums sagādāja vairāk prieka nekā gaidījām. Lācim cita starpā bija neparasti attīstīts apetīts meklēt un atrast. Tas droši vien radās tādēļ, ka viņš bija viens no pirmajiem, kas saistījās arī vietējā angļu koru biedrībā, tādējādi papildinādams savus apvāršņus. 
Katrā ziņā Lāča vadītais Zuikas koris mums ir sniedzis dažu darbu, ko esam pirmoreiz trimdā dzirdējuši (30 jauniestudējumi). Tas nozīmē daudz, ja ievēro, ka viņa rīcībā bija tikai ļoti ierobežots sastāvs, pie tam visai vārīgs tenoru pusē. Kur vēl trimdā dziedāta Vītola Nogrimusi pilsēta (tikko to uzracis arī Kalvis), neizprotami novārtā pamestais Rekviēms? Hannoveras dziesmu svētku programmu sagatavojis, V. Lācis no kora aizgāja. Tomēr ZVK savas cīņas pozicijas nav atstājis. Kori tagad vada ilggadīgais priekšnieks A. Rūtenbergs, un koris turas. Ap ko? Zuiku? Taču nē, jo viņš jau sen nes, vāc un glabā tikai pagātnes trofejas. Baštiku pats Zuika un koristi piemin ar lielu sirsnību, bet laiks, diemžēl, izdzēš pēdas, un pat stingrākā sniegā tās reiz pārklāj jauna kārta. Lācis varbūt būtu viņu aizstājis, ja viņam būtu bijis Baštika sastāvs. Rūtenbergs tikko sāk. Kāds izskaidrojums šim sīkstumam? Taču laikam pats koris, kam bijuši 4 1/2 diriģenti, bet kas joprojām lepni nes sava dibinātāja vārdu. Ir vēl kāds aspekts, kas šai rakstā pieminams. Savā labākajā sastāvā koris ir gādājis — tieši un netieši — par jauna vīru kora repertuāra rašanos. Korim un Robertam Zuikam rakstīto un veltīto jauno dziesmu skaits un — galvenais — kvalitāte ir ar paliekamu vērtību. Tās iecerētas izdot atsevišķā kopojumā, šai rakstu krājumā būs īsti vietā to atzīmēt, parādot, kuras ZVK atskaņojis pirmoreiz 

Roberts Zuika jau mēdza katram sasniedzamam komponistam mīt uz papēžiem: "Ei, kur tā solītā dziesma?" Citi rakstījuši pašierosmē, kā Baštiks — ir savam, ir kora priekam. Atceros, kā radās Vītola Trimdā, viena no monumentālākām autora dziesmām. Viņa brālis, ķīmijas inženieris Aleksandrs Vītols, viesojās Detmoldā un šai dziesmai bija sacerējis tekstu vācu valodā. Tulkošanu Vītols uzticēja diviem viņa tā laika nometnes biedriem — Ērikam Raisteram un man. Liekas, ka izpelnījāmies Meistara atzinību par centību un tulkojuma literāro kvalitāti, bet netikām nekā galā ar lielisko vācu noslēgumu: In Deinem Namen. Amen. Tik majestātisku atskaņu latviešu valodā neatradām, kaut izmēģinājām visādas tuvas un tālas versijas. — Par Jāņa Kalniņa Pavasara dienām tika stāstīts, ka šī dziesma pievienojoties viņa Rīgas laika šedevriem. Tagad, pāršķirstot 78 dziesmās pārspiesto Apsniegošo pilsētu, jāapstiprina, ka starpība tiešām nav liela. — Ar V. Baštiku reiz pārrunājām, ka latviešu komponisti maz vērības veltī stingri kontrapunktālām formām. Kā par brīnumu — Veļu laiva, dubultfuga miniatūrā, bija taču laikam šo diskusiju tiešs rezultāts. — Tālivaldis Ķēniņš savu kantāti Lūgšanu Latvijai ērģeļu pavadījumā rakstīja Anglijas 3. dziesmu dienām, cerēdams, ka ZVK atskaņos. Šī mūzika izrādījās drusku pāri toreizējai kora varēšanai, bet galvenais — bija atlicis pārāk maz laika sagatavošanai. Taču būsim pateicīgi par to, ko koris darījis, ja gribam būt reālisti, piemirstot to, ko tas nav paspējis izdarīt. Nākotnes izredzes korim vairs nav spožas. Korbija vairs sen nav tā vieta, uz kurieni latvieši kādreiz plūda, lai dabūtu darbu un lētas mājvietas. Tagad tie, kas Korbijā izauguši, aizlido pasaulē; paliek tēvi un mātes, paliek vecā, laipnā Korbija, kur katrs koru mēģinājums ir sirsnīga atkalredzēšanās, kur katrs sarīkojums arvien saposts ar gaumi un vērienu. Mēs nevaram nākotnes kalkulācijās neielēst kora tagadējo diriģentu Aleksandru Rūtenbergu. Viņš droši vien, darba soli ejot, domā vienu — kā kori celt. Pārējie 2 1/2 diriģenti mums jānoraksta kā bijuši un izbijuši. Gluži to nedrīkstam darīt ar Robertu Zuiku, jo ar kādas attālinātas kontroles aparātiem viņš tomēr vēl zināmas funkcijas korī pilda, un viņa ēnu sevišķi skaidrā dienā var pat redzēt Draudzes nama priekšā, veiklā solī kustoties pa Stadfola Avēniju vai Kreivena viesnīcas pagalmu. Reiz man pat likās, ka redzēju to vecajā Korbijas stacijā, nezinādams, ka neesmu vairs kora mēģinājumā vajadzīgs un neapjauzdams, ka stacija slēgta. Kādēļ es nejautāju neesošam kasierim un biļešu kontrolierim, kad aties nākamais vilciens uz Londonu, lāga neatceros, bet diena bija neparasti skaista un debesis skaidras "kā sniegs". Tad pēkšņi man likās, ka blakus Zuikam redzu arī ēnu ar plīvojošu kakla saiti, divas ar vareni plīvojošām bārdām, vismaz četras piecas vai varbūt sešas smagi noslogotu melnu aceņu vaibstos. Viens ar acenēm, liekas, piemaldījās, bet pat ēna rādīja, ka viņa tērpa piegriezums un gludi skūtā galvas forma nevarēja atspoguļot nevienu citu kā pēdējo nevainojamo džentlmeni latviešu komponistu vidū. Viena no ēnām atmetās kokos viņpus sliedēm ar bereti a la Picasso, vēl kāda nemierīga figūra šaudījās šurp un turp, it kā vilciena pienākšana būtu saistīta ar tālāko lidojumu uz Rivjēru, pretstatā pāris citiem, grūtāk aprakstāmiem Korbijā tāpat gaidītiem, bet nekad nesagaidītiem viesiem, kaut es viņus visus pat no ēnas pazinu. Bet var jau būt, ka nekā tādu nekad nepiedzīvoju, jo tāds mēģinājums nekad netika pat plānots, un ja būtu, Korbijas staciju slēdza daudz vēlāk. Varbūt, varbūt arī ne, es neesmu drošs . . . Zuika pats izvadīja savu kori nākamo 25 gadu gaitās 1969. gada rudenī. 

Laikam neviens šā kora un Roberta Zuikas lomu latviešu kordzīvē nebūs rezumējis labāk 
kā Jānis Rudzītis, rakstīdams pirms daudz gadiem Ceļa Zīmēs (1953. gada maijā): 

" .. . Zuikas vīru koris, cēlākais mantojums, ko mūsu kultūrai atstājis latviešu leģions, vienība, kas ieņēmusi savu noteiktu vietu trimdas laika gara dzīvē, pastāv joprojām. Tam ir un būs jaunas uzvaras. Un tam paliek sava misija — vairot pierādījumus, ka zināmā formula par latviešiem kā dziedātāju tautu varbūt nav arī nesegtam čekam līdzīga frāze. Vismaz Roberts Zuika šai misijai pieķēries ar bērna skaidro ticību". 

Piebildīsim vienīgi to, ka 19 gadus vēlāk pierādījies, ka šais vārdos nekas nav grozāms. Varbūt vienīgi tas, ka ar bērna skaidro ticību Zuikas ideāliem kalpojis arī viņa ticīgo koris — ar un bez viņa. 


38 “Latvju Mūzika” nr. 5 (01.01.1972.) | J. Dz.

DZIESMU SVĒTKI RIGĀ 1970.GADĀ 

Kā jau atzīmēts Latvju Mūzikas 4. numurā, šie svētki okupētās Latvijas presē figurēja kā V. I. Ļeņina 100. dzimšanas dienai un Padomju Latvijas 30. gadadienai veltītie dziesmu un deju svētki un to galvenie koncerti notika 19. un 20. jūlijā, tātad tai pašā vasaras posmā, kad ideoloģisku apsvērumu dēļ rīkoti arī visi iepriekšējie galvenie pēckara svētki.2 Faktiski 1970. gadā notikušie svētki bija sestie kārtējie "republikāniskie" dziesmu un deju svētki, kādus Rīko Rīgā katru piekto vasaru pēc tam, kad rajonu centros un "republikāniskās pakļautības" pilsētās aizskanējuši t.s. reģionālie sarīkojumi. Pēdējos tagad Latvijā mēdz saukt arī par zonāliem salidojumiem, un šoreiz tādi notika jau 1967. gadā. Sesto centrālo svētku sagatavošanā svarīga loma bez tam bija vēl trim citiem īpašiem sarīkojumiem: t.s. tautas koru salidojumam Ventspilī 1967., sieviešu un vīru koru salidojumam Ogrē 1968. un "republikas" pūtēju orķestru salidojumam Talsos 1969. gadā. 
Visu šo gaitu metodiski diriģē komunistu partija, kas tad ļauj pēdējai lepoties, ka dziesmu svētki "kļuvuši par iespaidīgu idejiskās un mākslinieciskās audzināšanas faktoru", un tautai tas jāpieņem gribot negribot. Šoreiz dziesmu svētki turklāt šķituši derīgi arī Ļeņina „mūzīgās piemiņas" atsvaidzināšanai — par spīti tam, ka pašam "jubilāram" nekādu tiešu sakaru ar šo fainomenu nav bijis. Tai pašā LM numurā atzīmēts arī 1970. gada dziesmu svētkiem pieteikto dalībnieku kopskaits. Kāda ekskursanta pārvests vadonis savukārt ļauj ieskatīties tuvāk atsevišķos skaitļos. Vadonī iespiestajos reģionālajos sarakstos atsevišķu vienību un to vadītāju, kā arī rajonu virsdiriģentu un deju "kollektīvu" virsvadītāju vārdiem līdzās pieminēts vēl katras vienības dalībnieku skaits. No tā tad iegūstam sekojošu vispārēju ainu (pirmais skaitlis attiecīgajā ailē apzīmēs vienību, otrs — to dalībnieku skaitu): 
1 16 augšējie vārdi lasāmi, piem., latviešu un krievu valodā iespiestajās koncertprogrammās. Tāpat titulēts 120 lpp. biezais vadonis, ko 13.500 metienā apgādājis E. Melngaiļa Tautas mākslas nams (cena: 35 kap.). Vadoni programmu nav, vienīgi piezīmes, kuras par dziesmām sniedzis A. Darkevics, bet par dejām A. Donass. 2 J.Dz. "Dziesmu svētki okupētajā Latvijā" (Latvju Mūzika, 46.—63. lpp.). 3 No kultūras ministra V. Kaupuža ievadraksta piemin, vadoni. 

Saskaitot visas trīs grupas, redzam, ka šiem dziesmu svētkiem bija pieteikti 176 jaukti kori ar 9381 dziedātāju, 26 vīru kori ar 1387 dziedātājiem un 44 sieviešu kori ar 2210 dziedātājām vai pavisam kopā 246 kori ar 12,978 dziedātājiem. (Augšējos skaitļos neietelp profesionālā Valsts akadēmiskā un Radio un televīzijas (T. Kalniņa) kora, kā arī „republikas" dziedāšanas skolotāju un kordiriģentu kora dalībnieki, jo šīs pašreiz I. Cepīša, E. Račevska un L. Vīgnera vadītās vienības, neminot to lielumu, vadonī atzīmētas atsevišķi.) Bez tam svētkiem bija pieteikti vēl 58 pūtēju orķesri ar 1310 mūzikantiem un 322 deju „kollektīvi" ar 6117 dejotājiem, tā ka visu paredzēto dalībnieku kopskaits beigās sasniedza 20,405 personas. Par faktisko kopskaitu oficiālu precīzu ziņu toties trūkst, bet dažu iemeslu dēļ jāpieņem, ka lielāka nobiruma šoreiz nebija vai vismaz tas bija mazāks nekā agrākās reizēs. Jau minēto iemeslu dēļ mūs interesējošo koru un dziedātāju sadalīšanos pa apgabaliem tagad iespējams konstruēt vairs tikai aptuveni, un tā varētu būt bijusi šāda: kori dzied. Vidzeme 42% 36% Kurzeme 15% 16% Zemgale 17% 16% Latgale 12% 14% Rīga 14% 18% Ja šo tabulu salīdzinām ar līdzīgu tabulu 1965. gadā, tad redzam, ka Vidzemei, kas jau agrāk bijusi vienmēr pirmajā vietā, starplaikā dziedātāju nosimte vēl augusi (no 31% uz 36%), kamēr Kurzemei un Rīgai tā noslīdējusi lejup (par 4%). Piecu gadu starplaiks, protams, ir par mazu kādam drošākam secinājumam, taču vismaz Rīgas nosimtes samazinājumā sava loma būs bijusi arī straujajai pārkrievināšanai. (To pašu rāda šīs lielpilsētas dejotāju skaits (10%), kas procentuāli ir pat zemāks nekā Latgalei (12%). Vidzemei pēdējais 1970. gadā bija 43%, Kurzemei — 17%, bet Zemgalei — 18%. Dažus salīdzinājumus ar neatkarīgās Latvijas vispārējiem dziesmu svētkiem atzīmējām jau agrāk, pie tiem šoreiz vairs nekavēsimies. Citas svarīgākas pārmaiņas 1970. gada koru kopainā nav redzamas. 1965. gadā pieteikto koru, tāpat dziedātāju kopskaits gan bija mazliet lielāks (253 kori ar 13,703 dzied.), bet, tā kā mēs nezinām faktisko dalībnieku skaitu, tad šo samazināšanos var neievērot. Tāpat līdzīga aina 1970. gadā bijusi jauktu un viendabas koru starpā, pirmajiem dodot 71,5% (1965 — 73%), bet vīru koriem 10.5% (1965 — ap 10%) un sieviešu koriem 18% (1965 — 17%). (Attiecīgās dziedātāju nosimtes 1970. gadā: 72, 11, 17) Katrs ceturtais koris pašreiz Latvijā ir tātad viendabas, pie kam pēdējo vidū savukārt dominē sieviešu vienības. Līdzīgā kārtā starplaikā maz mainījies arī koru caurmēra lielums, kas 1965. gadā bija ap 54, bet tagad — 53 dziedātāji. Runājot par koriem, vēl jāatzīmē diezgan prāvais t.s. tautas kollektīvu skaits, kas 1970. gada sākumā jau bija pieaudzis līdz 26 vienībām, kopā dodot ap 2250 dziedātāju (to caurmēra lielums — ap 87 dziedātāju). No šīm vienībām 25 redzam arī reģionālajos sarakstos vadonī: Rīgā — 15, Liepājā — 4, Ventspilī — 2 un pa vienai Daugavpilī, Jelgavā, Rēzeknē un Cēsīs (pēdējā atzīmēta kā lauku rajona koris). To vidū 14 ir jaukti, 6 vīru un 5 sieviešu kori. Apmēram puse no titulētajām vienībām ir dažādu tautas namu un piecas — rūpnīcu kori (pirmajiem pieskaitāms arī tagad Valsts filharmonijai pievienotais starptautiskais laureāts Dzintars), kamēr pārējās vienības ir augstāko mācības iestāžu un kultūras vai zinātņu darbinieku kori (piem., Zinātņu akadēmijas koris). Gandrīz visiem "tautas" koriem bez to orientātīvā nosaukuma ir vēl īpašs "krustāmvārds", un zīmīgi, ka neviens no tiem nav nācis no komunistu kalendāra. Tā Daugavpils „tautas" koris saucas Daugava, Rēzeknes — Ezerzeme, Ventspils kori — Līvzeme un Kaiva, universitātes koris — JuVentus, kam vēl piebiedrojas Zemgale, Rīga, Dzintarjūra, Tēvzeme, Līga, Daile, Kokle, Auseklis, divi dziedoņi (Rīgā un Liepājā), Ziemeļblāzma u.t.t. Šī ir maza, bet raksturīga nianse, kas tāpat dominē citu „tautas kollektīvu" nosaukumos (piemēram, deju kopas Vidzeme, Kursa, Daugaviņa u.t.1.). Visu aktīvo dziesmu svētku dalībnieku sastāvā lielāko pārmaiņu radījusi starplaikā vēl augusī tautas deju kopu rosme. Ja 1965. gada svētkiem pieteiktās 198 kopas ar 3834 dejotājiem deva vēl tikai 28% no tā kopskaita, ko solīja kori, tad 1970. gadā paredzētais dejotāju skaits (6117) jau sasniedza 47%. Pašu deju kopu 1970. gadā bija pieteikts pat vairāk nekā koru, un, kā rāda mūsu kopsaraksts, tad vienīgie rajoni, kur to skaits nepārsniedza koru skaitu, bijuši Daugavpils, Dobeles un pirms dažiem gadiem atdalītais Stučkas rajons, bet no pilsētām — tikai Rīga, Jelgava un Rēzekne. Tāpat kā trimdā, arī dzimtenē tautas dejām ir tātad joprojām pieaugoša interese, īpaši jaunatnē, kas nereti tad ietekmē atsevišķu koru sastāvu. Vēl piezīmēsim, ka arī labākās deju kopas var iegūt „tautas kollektīva" titulu, un līdz pēdējiem dziesmu svētkiem tādu bija saņēmušas jau 20 kopas. Tālāk atzīmēsim virsdiriģentu un pārējo virsvadītāju sastāvu. Par virsdiriģentiem Rīgā parasti aicina visus tos vēl dzīvos mūziķus, kas šai amatā jau bijuši agrāk, līdz ar ko viņu skaits pastāvīgi pieaug. Tā no 11 agrākiem virsdiriģentiem 1970. gada programmā redzam astoņus: H. Medni, L. Vīgneru, J. Ozoliņu, I. Kokaru, J. Dūmiņu, St. Broku, D. Gaili un I. Cepīti. Viņiem starplaikā piebiedrojies Gido Kokars (dz. 1921., vienu dienu jaunāks par brāli Imantu X.) un Edgars Račevskis (dz. 1936), tā ka pavisam kopā pērngad jau bija 10 virsdiriģentu! Bez tam goda amatā darbojās nu jau 85 g.v. Jēkabs Mediņš, kura vārds kārtējā programmā gan nav atrodams. Tā kā šoreiz bez himnām atskaņoja 44 kordarbus, tad ik diriģentam nācās vadīt četras vai piecas dziesmas, kas lielāko tiesu turklāt nebija kopā. Atkal maza, jebšu zīmīga nianse, taču šoreiz iztiksim bez komentāriem. Par agrākiem virsdiriģentiem dažas ziņas sniedzām jau agrāk, šeit pakavēsimies vienīgi pie debitantiem. Vecākais no viņiem ir Gido Kokars, kura vārds saistās ar dziesmu svētkiem kopš 1955. gada, kad viņa vadītais Rīgas paidagoģiskā institūta koris sacensībās ieguva pirmo vietu. Nākošā pavasarī G.K. absolvēja J. Ozoliņa kordiriģentu klasi LK-ā, 1960, gadā pats piebiedrojoties mācības spēkiem. Līdzās pāra citiem koriem G.K. kopš 1963. gada vada Profesionāli techniskās izglītības kultūras nama kori Daile, kas pēc gada saņēma "tautas kollektīva" titulu. Tikai 35 g.v. Edgars Račevskis beidza LK (A. Krūmiņa kordiriģentu klasi) 1960, gadā, pēc kam viņš kādu laiku darbojās Valsts akadēmiskajā korī, bet pēc T. Kalniņa nāves drīz kļuva Radio un televīzijas kora galvenais diriģents (starplaikā pēdējo vienu ziemu vadīja tagad kā orķestra diriģents pazīstamais C. Kriķis). Bez tam E.R. vada Rīgas politechniskā institūta vīru kori, kurš „tautas" kora laurus izcīnīja 1965. gada sacensībās. Vispār zīmīgi, ka visi virsdiriģenti, izņemot J. Ozoliņu, ir kāda titulēta kora vadītāji. Tā Vīgners joprojām diriģē LRAP (arodbiedrību) jaukto kori, Mednis vīru kori Tēvzeme, I. Kokars Dziedoni, Dūmiņš VEF un RMI kori Rīga, Broks Daugavu, Gailis universitātes kori Juventus un Cepītis — mums jau labi zināmo Dzintaru. Tāpat visi viņi bijuši reģionālie virsdiriģenti: Vīgners un Mednis — Rīgā, Ozoliņš — Rīgā un Jēkabpilī, I. Kokars — Rīgā un Cēsīs, G. Kokars — Rīgā un Bauskā, Dūmiņš — Talsos un Rīgā, Broks — Daugavpilī un Balvos, Cepītis — Rīgā un Limbažos un Račevskis — Rīgā un Alūksnē. Ja virsdiriģentu sastāvs bijis konstants, tad par atsevišķu galveno koru vadību to nevar teikt. Tā bez pārmaiņām T. Kalniņa korī vēl jāpiemin 1969- gadā notikusī diriģentu maiņa izcilajā Valsts akadēmiskajā korī, ko tagad vada I. Cepītis. Vai tai pamatā bijusi vienīgi D. Gaiļa aiziešana darbā uz universitāti (nesen dibinātajā mūzikas nodaļā) jeb vēl kādi iemesli — nav zināms. Starplaikā mainījušies diriģenti arī Zinātņu akadēmijas korim, ko no J. Dūmiņa 1967. gadā pārņēma V. Brežņevs, bez tam pārmaiņas bijušas vēl citu pilsētu koros (piemēram, Cēsīs, kur Vidzemi 1967. g. no A. Krastiņa pārņēma O. Cintiņš, un Jelgavā, kur skolotāju kora Zemgale agrāko vadītāju I. Kokaru 1967. g. nomainīja J. Kļaviņš, bet pēdējo 1969. g. — I. Jermaka). Līdzīgi virsdiriģentu sastāvam starplaikā lielāka kļuvusi arī deju kopu virsvadītāju saime. Tajā agrāk darbīgajai M. Lasmanei, A. Lembergam un I. Saulītei pēdējos svētkos piebiedrojās U. Žagata, O. Strauss un V. Ozols. Bez viņiem vadonī atzīmēti vēl vairāki asistenti, režisore ar palīgu un tautas tērpu pārzine, tā ka arī šai laukā galveno darbinieku saraksts beigās ir taisni tikpat garš kā virsdiriģentiem. Visbeidzot jāatzīmē pūtēju orķestru virsvadība, kur jau kopš 1955. gada pazīstamajam Augustam Krisbergam (LK absolvents 1938. g.) divi pēdējos dziesmu svētkos līdzās darbojies vēl Gunārs Ordelovskis LK pēckara absolvents, komponējis opereti Peldētāja Zuzanna). Atzīmējuši 1970. gada dziesmu svētku dalībnieku un viņu vadītāju sastāvu, tālāk apskatīsim to programmas. Kā jau teicām, šais svētkos notika divi lieli koncerti (19-un 20. VII), no kuriem pirmajā galvenā loma bija jauktiem, bet otrā — viendabas koriem. Bez tam programmās bija uzņemti pāra skaņdarbi pūtēju orķestriem vien, kā arī vairākas tautas dejas. Tā kā Kultūras un atpūtas parkā (agrākajā Mežaparkā) t.s. lielās estrādes priekšā izbūvētā deju grīda nav liela, tad pēdējās dejoja lielāko tiesu izlases kopas, kamēr visiem dejotājiem bija veltīts īpašs sarīkojums citā laikā ērtajā Daugavas stadionā. lerobežotās telpas dēļ mēs nevaram pārspiest šīs programmas pilnīgā veidā, tādēļ atzīmēsim vienīgi to mūzikālo daļu — gan oriģinālnumerācijā, lai redzētu vietu izlaistajām dejām. Tā paša iemesla dēļ virsdiriģentu vārdus aizstāsim ar iniciāļiem, reizē atmetot mūs mazāk interesējošos titulus. Šā reducēta, pirmā galvenā koncerta programma tad nu izskatās šādi: 

 Ziņas par šādām pārmaiņām gan ne ikreiz ir drošas. Tā LME ļ. sējumā min. J. Kļaviņš (šķirklī Tautas koris) S. Stumbres rakstā par Zemgali Latviešu mūzikā (VII, 1969) nav atrodams, un viņa vietā par šā kora māksliniecisko vadītāju un diriģentu autore 1967. g. „iecēlusi" I. Cepīti. Tāpat pa nesaskaņai ar citiem avotiem atradīsim pēdējo dziesmu svētku vadonī.  Pēdējie joprojām figurē kā Rīgā iespiestajās afišās, tā koncertprogrammās, un vienīgie, kas no Šā “personības kulta" līdz šim bijuši paglābti, ir skaņdarbu autori... 

LV Šā koncerta, tāpat otrā koncerta beigās lāk iespiežam otrā koncerta programmu vēl notika sacensībā uzvarējušo koru apbalvošana, pie kuras gan nepakavēsimies. Tā

Kā redzam, pirmajā koncertā (kopā ar P. Barisona un neatzīmētām citām himnām) atskanēja 20, bet otrā koncertā — 26 kordarbi (kam klāt nāca divi instrumentāldarbi). Pavisam kopā 1970. gada dziesmu svētkos atskaņoja tātad 46 kordarbus, no kuriem apmēram pusi bija sagatavojuši jauktie, otru pusi — viendabas kori. Šīs plašās programmas jau pašas par sevi ir visai raksturīgas, bet, tā kā galvenajās līnijās piecu iepriekšējo dziesmu svētku repertuārs ir tāds pat, tad tās var noderēt arī par izejpunktu vispārīgākiem secinājumiem. Kas tad nu Latvijas pēckara svētku programmās ir raksturīgākais un kā lai to vērtē neitrāls vērotājs brīvajā pasaules daļā? Pirmā lieta, kas duras acīs, ir šais programmās redzamais lielais cittautu darbu skaits. Kā to rādīs salīdzinājuma nosimtes, tāds bijis raksturīgs arī visās citās reizēs: 

Līdzīga raksturība, kaut to tik drošiem skaitļiem nevaram parādīt, ir fakts, ka samērā daudz cittautu dziesmu latviešu koriem bijis jādzied svešā mēlē. Tā kā pēdējo vidū relātīvi lielāko nosimti veido krievu darbi, tad dabīgi, ka šī svešā mēle galvenokārt bijusi krievu. Vēl vairāk: reizēm latviešu kori bijuši spiesti dziedāt krieviski pat savu tautiešu dziesmas, kā, piemēram, M. Zariņa Miera maršu 1955. gadā vai tā paša autora Dziesmu dzimtenei 1965. gadā. Gluži bez „austrumu gaismas" neiztikām, protams, arī caru laikos, bet toreiz, piemēram, M. Gļinkas finālkori no operas Dzīvību par caru dziedāja vismaz latviski, kurpretim „komūnistiskajā brīvībā", kā to rāda precedenti 1950. un 1955. gada dziesmu svētkos, pat tik daudz vairs nav bijis ļauts. Bet visskumjāk kļūst, ielūkojoties tuvāk Latvijā atskaņoto darbu tematikā.
Te gan jāpiezīmē, ka augšējā tabulā ieskaitīti arī tie darbi, ko agrākos svētkos atskaņoja Rīgā nometinātā garnizona koris, kuru 1970. gada programmā vairs neredzam. Ja nu tos ignorētu, cittautu darbu skaits atsevišķās reizēs samazinātos par 6— 7% (kopsavilkumā par 4—5%), bet arī tad būtu vismaz ceturtā vai — kā 1960, un 1965. gadā pat vesela trešā daļa no kopskaita. Publikai pie tam bijis jāklausās visas dziesmas — vienalga, vai tās dziedāja latvieši, vai krievi. 
Kā to jau aprakstījis V. Bērzkalns grāmatā Latviešu dziesmu svētki trimdā (Ņūjorkā 1968), viņpus aizkara kormūziku šķiro ne tik daudz pēc to mūzikālā veida un stila, kā pēc tekstu satura, un šī Maskavā jau sen izdomātā mēraukla ir ne vien pirmā, bet nereti arī vienīgā, kas izšķir skaņdarba tālāko likteni un vietu. Pēc tās visa kormūzika sadalās trīs noteiktās grupās, no kurām pirmajā ietelp skaņdarbi ar t.s. padomju tematiku, otrā — par klasiskiem atzītie darbi, bet trešajā grupā — tautas dziesmas. 
9 Jāpiezīmē, ka trimdā neviena okupētās Latvijas dziesmu svētku programma in extenso vēl nav publicēta. Daļējs izņēmums ir vienīgi V. Bērzkalna grāmatā Latviešu dziesmu svētki trimdā iespiestais pirmajos piecos svētkos atskaņoto latviešu kordarbu saraksts, kas gan domāts galvenokārt salīdzinājumam ar trimdas dziesmu svētku repertuāru. Pieminētais saraksts kopā ar dažām citām ziņām būs tad arī izmantots šā raksta nākamās rindās. 10 Pirmo trīs pēckara svētku aprakstos Kl. Mediņa grāmatā Latviešu dziesmu svētki (Rīgā 1955) kādiem 20 kordarbiem piezīmēts, ka tie dziedāti krievu valodā, bet faktiski šādu darbu skaits bija vēl lielāks. 

Pirmajā grupā iekļauj komunistu varas laikā radušos oriģinālus, un tā kā tiem — vienalga, vai runa par diletantiskām masu dziesmām, vai muzikāli saturīgākām kantātēm — atskaņošanas izredzes ir visdrošākās, tad komponisti šo grupu gribot negribot ievēro vispirms, un arī caurmēra koru programmās tā pārstāvēta visplašāk. Klasiskajos darbos savukārt ietelp vecāki skaņdarbi, un pašreiz Latvijā šai grupā iekļaujas tie atļautie oriģināli, kas komponēti līdz pēdējai krievu okupācijai. Par spīti pamazām iegūtai legalitātei (ko atklāj, piemēram, Rīgā iespiestie dziesmu krājumi) caurmēra repertuārā no otrās grupas līdz šim varējusi iekļūt un noturēties tomēr pavisam niecīga daļa (10—15%). Kaut cik plašāka izvēle koriem ļauta trešajā grupā, lai gan arī te par šķērsli var kļūt vai nu meldijas apdarinātāja vārds, vai kāda „padomju apstākļiem" nepiedienīga teksta divrinda. Šai grupā tad nu netrūkst arī jaunāku darbu, īpaši, ja tiem gadās sociālistiski viegli izskaidrojami teksti. Diemžēl, pēdējos nereti tiktāl sagroza, ka tie jāatzīst jau par tautasdziesmas falsifikātu, un tādā gadījumā attiecīgā dziesma tikpat labi var piederēt pirmajai grupai (pāra šādas „apdares" sarakstījuši, piem., P. Līcīte un Jēk. Mediņš). Kādi tad nu ir okupētās Latvijas dziesmu svētku repertuāra tematiskā grupējuma samēri? Uz šo jautājumu, runājot par pirmajiem pieciem svētkiem, jau pieminētajā grāmatā atbildējis V. Bērzkalns, un viņa tabulas veidā doto atbildi pārspiedīsim arī šeit (attiecīgo darbu atkārtojumi kādā nākošā reizē šai kopsavilkumā nav ieskaitīti) : 

Kaut arī šī tabula, nepārbaudot ik kordarbu atsevišķi, jāpieņem uzmanīgi (jo neviena mēraukla nav gluži precīza), lielajās līnijās kopaina būs tuvu īstenībai, un 
to pašu jau, tikai ne tik redzamā veidā, pateikuši arī "padomju mūzikas zinātnieki". Mēs šeit savukārt varam papildināt augšējo tabulu ar visjaunākajiem skaitļiem, tā reizē atgriežoties atkal pie mūsu galvenā temata. A. Darkevics 1970. gada svētku vadonī mēģinājis sagrupēt visu programmu pēc „temām", un kā pirmo viņš šoreiz izcēlis t.s. ļeņiniānu, ieskaitot tajā no pirmā koncerta 1. un 5., bet no otrā koncerta — 1., 16. un 32. darbu. Pēc tam seko "no Ļeņina tēmas neatdalāmā Partijas un Dzimtenes tema" (3. un 24. resp. 2., 5., 17. un 35. darbs), kā arī dziesmas par revolūcionāro pagātni, kurās bez „varšavjankas" (lenaida negaisi) iekļautas arī E. Dārziņa Lauztās priedes, kam klāt nāk vēl „fašisma upuru piemiņai veltītās" A. Zilinska un J. Rijnieka dziesmas (abu koncertu 4. darbs). Tālāk A.D. pamāca, ka "brīvības idejas iemiesotas" arī Vītola Atmaksas dienā (kā tagad pārkrustīta Dies irae) un Alfr. Kalniņa dziesmā šurp, brāļi, tā ka arī pēdējās (kas līdz ar Lauztajām priedēm mums tomēr jāpieskaita klasisko darbu grupai) Rīgā oficiāli atzītas jau par „padomju" mantu. Pārējos kordarbus, kuru vidū kā pirmā pieminēta Vītola Gaismas pils un kā pēdējie Kalniņa Baņutas un Moņuško Apburtās pils kori, A.D. vairs nemēģina daudz šķirot, kas vedina domāt, ka tie pārstāv vai nu otro, vai trešo grupu. Faktiski arī no tiem divi iekļaujami pirmajā grupā, proti, otrā koncerta 20. un 21. darbs, kam beidzot jāpievieno vēl himnas. Savelkot kopā, redzam, ka no 46 atskaņotiem kordarbiem pirmajai grupai pieder 14 latviešu un 5 cittautu, otrai — 7 latviešu un 2 cittautu, bet trešajai grupai — 11 latviešu un 7 cittautu darbi (nosimtēs latviešu daļā 44, 22 un 34%, cittautu daļā — 36, 14 un 50%, bet kopā — 41, 20 un 39%). Šo darbu vidū 13 savukārt ir tādi, kas jau atskanējuši agrāk, proti: līdzās himnām no pirmā koncerta programmas vēl 1., 9., 10., 13., 22. un 23. darbs, bet no otrās programmas — 1., 5., 9. un 18. darbs. 1970. gadā pirmoreiz atskaņoto 33 darbu vidū pirmajai grupai pieder tātad 
kori I grupā II grupā III grupā 


Pievienojot šos 33 darbus V. Bērzkalna publicētajai tabulai, tad nu dabūjam šādu jaunu kopainu: 

Kā šie, tā iepriekšējie skaitļi nepārprotami rāda, ka vesela puse no dziesmu svētku repertuāra bijusi veltīta komūnistiskās propagandas darbiem, tikai kāda septītā daļa — klasiskajam mantojumam un atlikušā trešdaļa — tautas dziesmām. Nekur citur pasaulē skaņu māksla nav tik mērķtiecīgi kalpināta politiskiem mērķiem kā Padomju Savienībā, un galu galā arī Rīgā nemēģina slēpt, taisni otrādi. Nav brīnums tad, ka ar visu slavināšanu šādām programmām trūkst tālāku atbalšu, un lielā daļa saslavētā drīz vien tiek aizmirsta. Tā no pēdējā tabulā redzamā kopskaita — 90 ( !) autoru 241 kordarbs — atkārtojumu pieredzējuši tikai 38 darbi. Un šo pašu 38 darbu vidū tikai 12 savukārt atskaņoti vairāk nekā divi reizes (kā, piemēram, piecos svētkos dziedātās Lauztās priedes, vai Gaismas pils un Jāņuvakars, kas līdz šim atskanējuši četras reizes). Arī šī ir raksturība, kas simptomatiska padomju sasniegumiem" un ko svētku dalībnieki paši nevar novērst. Tāpat illūzijas nerodas, apskatot atsevišķu darbu mūzikālo pusi vien, kaut kormūzikā tāda kā patstāvīgs komponents pastāv tikai teorētiski. Nemaz nemeklējot tiešus illustrātīvus piemērus, katram kaut cik kompetentākam šā žanra pazinējam redzams, ka vesela virkne darbu, sevišķi no pirmās grupas, iekļuvusi programmā tikai to autoru partijas piederības dēļ. Krievu vidū šādi mūzikāli spekulanti kādreiz bija abi Aļeksandrovi ar Dunajevsku, bet nav jau to trūcis arī latviešiem. Viņu vidū ievērojamākais bijis un daļēji ir vēl tagad „20. gadsimta Šaneberģis" Jānis Ozoliņš, kurš turklāt viens pats apgādājis 21 darbu vai septīto daļu no visa svētku latviešu repertuāra! Viņam līdzās agrāk goda vieta tika dota otram diletantam A. Liepiņam, taču, kopš Liepiņš aizbēga atpakaļ uz Maskavu, no viņa „daiļrades" Rīgā aizķērušies vairs vienīgi viņa „LPSR himna" (ja to vēl vispār dzied). Bet arī techniski veiklākie darbi, ko kā meslus — cits vieglāk, cits grūtāk — maksājuši Jēk. Mediņš, P. Līcīte, O. Grāvītis, A. Zilinskis, M. Zariņš un dažkārt pat A. Skulte, tīri mūzikālā saturā nav nekas vairāk kā tukši svētku vizuļi. Tad jau kaut cik īpatnākas stīgas ieskanas pāra jaunāko komponistu dziesmās, kur aiz visiem "sarkanajiem jūlijiem" reizēm paslēpusies kāda nacionāla lepnuma drīksna, bet šādu darbu ir ļoti maz, tos nedzied skaļi, un visu ainu tie tik un tā negroza. Vienīgie kordarbi, par kuru mūzikālo saturu nav jāšaubās, paliek vecākie oriģināli un apmēram puse tautas dziesmu. Pusi minam tādēļ, ka tautas dziesmu grupā ir samērā daudz pavājas kvalitātes cittautu mantu un latviešu daļā dominē vienpusība autoru izvēlē. To redzam ir 1970. gada programmās vien, ir visu svētku kopainā. Tā no 57 šīs grupas latviešu darbiem veseli 15 bijuši E. Melngaiļa sabalsojumi, kamēr no J. Graubiņa dziesmām līdz šim atskaņotas tikai četras un tās pašas vienīgi 1948. un 1960, gadā. Otrā vietā bijis Jēk. Mediņš, ko redzam pārstāvētu ar astoņiem sabalsojumiem, kurn vidū gan netrūkst arī baltkrievu, ukraiņu un čuvašu dziesmu. .. Par spīti centībai J.M. vārds 1955. un 1960, gada programmās parādījās tikai "nomināli", bet 1965. gadā — nemaz (šī 
“pārskatīšanās" tad nu labota atkal pēdējos dziesmu svētkos). Pārējo sabalsojumu izvēlē kādu principu toties grūti saskatīt, ja par tādu neskaita dažu citādi jau aizmirstu vārdu atcerēšanos, ko, piemēram, rāda pērnvasar dziedātie Baumaņu K. un M. Gubenes darbiņi. Zīmīgi arī, ka šai grupā ir maz jaunāku dziesmu. Tajā — blakus Jēk. Mediņam — gan atrodam vēl dažus M. Zariņa un O. Grāvīša sabalsojumus, kurpretim no nākošās paaudzes līdz lielajai estrādei nokļuvis vienīgi V. Kaminskis (1965). No citādi visai populārā Aldona Kalniņa jaunrades dziesmu svētku programmās neredzam toties neviena sabalsojuma, tāpat tām nav bijuši piemēroti" arī P. Dambja, Imanta Kalniņa u.c. laikmetiskāka ceļa meklētāju jaundarbi. Vispār okupētās Latvijas dziesmu svētku repertuāra izvēle rāda kādu grūti attaisnojamu šaurību un nonivelēšanu, kas faktiski neatspoguļo nedz labāko, nedz raksturīgāko, kas noticis kārtējā koru mūzikas dzīvē. Bez šaubām, dziesmu svētkos, kur kā klausītāju, tā dziedātāju skaits sniedzas tūkstošos, līdzās tīri politiskiem nolūkiem savu lomu būs spēlējusi arī parastā pielāgošanās caurmēra varēšanai, taču aiz visa tā, iespējams, slēpies vēl kāds (varbūt vienkārši birokratiks) faktors, par ko, nepazīstot priekšdarbu tiešo procedūru tuvāk, gan pāragri runāt. Tālāk mazliet jāpakavējas vēl pie okupētās Latvijas dziesmu svētku programmu neparastā ārējā sakārtojuma. Pirmajā brīdī tas mums var šķist vienkārši juceklīgs, taču faktiski šī juceklība, kā to parādīs pāra piemēri, nav bijusi incidentāla. Tā ne tikai 1948., bet arī 1955. gada programmās vēl bija pa saliņai ar vienuviet sakopotām senākām dziesmām, kas ļāva klausītājiem vismaz uz brīdi aizmirst ikdienu un atgriezties tai noskaņojumā, kāds valdīja agrākos neatkarības laika dziesmu svētkos. Dziļais saviļņojums publikā izrādījās tomēr bīstams, un vēlākās programmās “aizdomīgākus" darbus attiecīgās komisijas sāka izkliedēt, sapārojot tos ar “padomju" vai citām pretēja rakstura dziesmām. 

Tādējādi 1960, gadā pirmajā koncertā atļautais Vītola Beverīnas dziedonis bija nolikts blakus kāda Šochina "častuškai", un Cimzes sērdieņu dziesmai Tek saulīte tecēdama savukārt sekoja Gļinkas Patriotiskā dziesma. Dabīgi, ka šādā „brālībā" viens iespaids neitrālizē otru, turklāt gadījumā, ja latviešu dziesmām parādītā atsaucība kļūst par skaļu, programmas režisoram iespējams to pārtraukt, liekot nekavējoties sākt nākošo "numuru". Tādu likteni pieminētajā koncertā pieredzēja ne vien nevainīgais Cimzes harmonizējums, bet arī L. Vīgnera diriģētās Lauztās priedes, ko par spīti jaunajiem izskaidrojumiem Latvijā joprojām saprot to agrākā simboliskā nozīmē. Zīmīgā kārtā Dārziņa dziesma šoreiz bija pati pēdējā, tā ka režisoram neērto stāvokli nācās glābt, aplausu vidū pavēlot atskaņot kādu orķestfa maršu, kaut kārtējā programmā tāds nebija paredzēts . .  Kļūmes pēc kāda laika var tomēr aizmirsties arī komūnistiskā sabiedrībā, un nākošo svētku pirmā koncerta programmā vismaz trīs agrākās dziesmas (Dārziņa Mēness starus stīgo, Vītola Karaļmeita un Melngaiļa Gaismiņa ausa) bija atkal sagadījušās vienkopus.12 Tāpat līdzīgu eksterritoriālu saliņu redzam pēdējo svētku pirmā koncerta beigu posmā, kam — drošs paliek drošs — kā pēdējā dziesma gan pievienots V. Kaminska Zvērests. Šīs nianses tad nu rāda vismaz nominālu nacionālā lepnuma saglabāšanos, kaut arī visu kopsaturu tās daudz neiespaido. Galveno koncertu jau tā raibās programmas bez tam vēl saraibina tajās uzņemtās dejas (par tīrām tautas dejām nevaram runāt, jo šai nozarē Rīgā ieskaita arī dažādus jaundarinājumus un pat patapinājumus). Dejas dziesmu svētkos parādījās jau drīz pēc kara, bet toreiz tikai atsevišķos sarīkojumos, kurpretim 1955. gadā un visos nākošos svētkos tās iekļāva arī koru koncertu norisē. Šī maiņa sakrīt ar jaunās estrādes uzcelšanu, kuras priekšā atstāja īpašu laukumu dejotājiem, ko tad pirmoreiz lika lietā 1955. gadā. Pret dejām pašām par sevi nebūtu ko iebilst, turklāt tās jo plaši spējušas saistīt jaunāko paaudzi, taču kā gluži citas dabas fainomens dziesmu svētku koru koncertos tās neiederas un ir drīzāk lieka piedeva nekā nepieciešams papildinājums. Beidzot jāpiemin vēl dziesmu svētku koncertu atskaņojumu līmenis. Diemžēl, šo rindu autoram pašam Rīgā nav bijusi iespēja „ciemoties", bez tam — pretēji trimdinieku paražai — neviens no Latvijas dziesmu svētku koncertiem vēl nav dokumentēts audiāli (vismaz ne tirgum).l3 Tādēļ jāpaļaujas uz tām liecībām, ko devuši daži Zviedrijas latvieši, kas noklausījušies pa koncertam radio pārraidījumā, kam vēl var pievienot to, ko atstāstījuši pāra ekskursantu. Viņi atzīst, ka, nelūkojoties uz šo to "svešu" atsevišķu diriģentu interpretējumā, tīri vokālā ziņā (tonāli, ritmos, tembrā) lielākā daļa atskaņojumu pēdējā laika dziesmu svētkos bijusi visai respektējamā un dažkārt pat izcilā līmenī. Otrs viņu novērojums ir, ka visrūpīgāk sagatavotas tiek „vecās" dziesmas un tautas meldiju sabalsojumi, to vidū arī dažas cittautu dziesmas.

11 Šo gadījumu autoram atstāstīja kāda Rietumu ekskursante, bet to pasu pasaka arī Cīņas 1960, g. 24. VII num. lasāmajā aprakstā iezadzies teikums: „Vēl nav norimusi Leonīdam Vīgneram veltītie aplausi, kad orķestris sāk maršu." Diezgan garais apraksts saucas „Latvju dziesma brāļu tautas sveic", un — kā Rīgā tagad reizēm dara — to parakstījušas veselas trīs ziņotājas (J. Gertāne, Dz. Purene un L. Roze). 12 Cita starpā 1965. gada programmā P. Barisona himna Dziesmai šodien liela diena pirmoreiz vairs nebija numurēta un sekoja tūliņ aiz oficiālajām himnām, kas nozīmē, ka tā tagad pieder obligātoriskiem darbiem. Citādi no P.B. kormūzikas dziesmu svētkos līdz Šim nav atskanējis itin nekas. 13 Daļu no divu pēdējo svētku programmām gan ieskaņojuši platēs atsevišķi kori (Akadēmiskais koris, Daile, Dzintars un Dziedonis). 

Tās tad arī saņem sirsnīgākos klausītāju aplausus, kas reizēm kļuvuši tik neatlaidīgi, ka to priekšā bijis jāpiekāpjas pat koncerta "režisoram".  Protams, trimdinieku novērojumi nevar būt pilnīgi neitrāli, un tiem būs sava kārtiņa tīri cilvēcīga sentimenta (kas tik par "ciemošanos" Rīgā nav sarakstīts, piemēram, tādā žurnālā kā Tilts!), taču tādēļ tos nedrīkstam gluži ignorēt — kaut vai aiz tā iemesla, ka arī viņpus aizkara „laiks nestāv uz vietas". Dzīvojot svešas varas draudos, tauta var pastāvēt tikai sīkstā sacensībā („mēs viņiem parādīsim!"), un tā pati vitālitāte, kas tik zīmīga Latvijā, piemēram, literātūrā un tēlotājās mākslās, ne mazāk dzīvi stimulējusi arī latviešu mūzikas dzīvi, ieskaitot korus. Bez tam, kā to jau atzīmējām agrāk, jo svarīga loma Latvijas koru rosmē un augšanā pēdējā laikā bijusi jaunajiem profesionāli izglītotajiem diriģentiem. Pēdējo dziesmu svētku vadonī iespiestajos sarakstos redzam vismaz 80 diriģentus, kam ir noapaļota augstākā mūzikālā izglītība, bet, tā kā samērā daudz diriģentu vada divus vai vairāk koru, tad faktiski gandrīz katrs otrs koris ir kāda profesionāla mūziķa rokās. Par pārējo diriģentu mūzikālo izglītību spriest jau grūtāk, taču jādomā, ka arī šai grupā netrūkst viena otra talantīgāka vadoņa, kādi — tāpat kā agrāk — arī tagad Latvijā palaikam rodas „uz vietas". Tāpat Rīgā notikušo dziesmu svētku koncertu tīri vokālo līmeni cēluši reģionālie („zonālie") sarīkojumi, kam klāt nāk vēl pamatīgi kopmēģinājumi tieši pirms svētkiem. Tā, cik zināms, 1960, gadā dziedātāji saņēma no savām darba vietām pilnas nedēļas algu gratis, lai būtu Rīgā jau iepriekšējā nedēļas nogalē, un gandrīz ik dienas pēc tam tad notika pa mēģinājumam. Visbeidzot koru rosmi un augšanu manāmi veicinājušas vēl svētku laikā rīkotās sacensības („dziesmu kari"), kas bijušas arī galvenais forums mūsu jau pieminēto "tautas" koru izraudzīšanā. * 

Kopsavilkumā jāsecina, ka ar visu uzspiesto propagandu dziesmu svētki okupētajā Latvijā paturējuši tomēr kādu dalu no agrākā nacionālā gara, kas tad uztur tautu možu, neļauj tai gluži aizmirst pagātni un varbūt dod pat pa cerībai nākotnei. Kaut arī oficiāli tie jau sen nesaucas vairs latviešu dziesmu svētki, kodolā tie joprojām ir latvisks fainomens, pār kura ietekmi tautā nav lielākas varas nedz tiem, kas dziesmu svētkus pavēl rīkot, nedz pašiem rīkotājiem. Šādā aspektā dziesmu svētki Latvijā kļuvuši it kā par divpusēju zobenu, ar ko var cirst tiklab pa kreisi, kā pa labi. Kurš cirtiens būs bijis asāks, rādīs nākotne. Mēs arī redzējām, ka neatkarīgi no svētku programmām piekabinātiem saukļiem kā dziedātāju un viņu vadoņu, tā klausītāju vairākums itin labi zina, kas ir īstenas gara mantas un kas tikai sēnalas. To liecina jau pieminētā atsaucība tādiem pārlaicīgiem simboliem kā Gaismas pils vai Lauztās priedes, un šo atsaucību nav varējusi noklusēt pat komūnistu prese. Tādēļ Rīgā saglītots tik daudz „mūzikas zinātnieku", kuri diendienā cenšas ne vien izskaidrot "daudzveidīgo padomju mūziku", bet mēģina pārskolot publiku arī „pareizā" agrāko skaņdarbu izpratnē, kaut viņu ūniformētajā valodā tik un tā daudz neklausās. Līdzās tam latvju tautas garīgā pretestība palaikam izpaudusies arī citādi — dažkārt pavisam klusā un tikai vērīgākai acij redzamā veidā. Jau tāds šķietams sīkums kā pēdējā laikā aizvien biežāk nēsātās agrīnākās piemiņas emblēmas rāda, ka latvieši savus dziesmu svētkus skaita nevis no kāda 1948. gada, bet gan no daudz daudz senākiem laikiem. Pēdējos tautai atgādina arī vecāko koru karogi, kuriem pāra reizes blakus parādījies pat vēsturiskais Līgo karogs. Šo karogu nu jau pabālējušās krāsas gan nav tik kaujenieciskas kā Aļeksandrovu apdziedātajam „svētajam" Ļeņina karogam, taču taisni tāpēc tauta pamana tās ātrāk un atceras arī pēc tam, kad paši karogi vairs neplīvo. Un beidzot — dziesmu svētki arī okupācijas ēnā spēcinājuši tautu ar savu ārējo diženumu, pulcējot ir ievērojamu dziedātāju un dejotāju skaitu, ir klausītāju tūkstošus, kuri nāk ne tikai no Rīgas, bet arī no citām pilsētām un laukiem. Kā visi, kas šais svētkos Rīgā dzied un dejo, tā lielākā daļa, kas tajos noklausās un noskatās, ir taču latvieši, pati latvju tauta, kas joprojām vēl mīl pulcēties vienkopus, joprojām runā tai pašā senču mēlē, valkā tos pašus senos tautas tērpus un — domā vienas un tās pašas nākotnes domas. Un ja jau dziesmu svētki bijuši viens no stiprākiem spēkavotiem pagātnē, kādēļ lai tie nebūtu tāds pat spēkavots tagad? Daudzo lietu vidū, ko latvieši pēdējā laikā bijuši spiesti pieņemt, dziesmu svētki pie tam nav smagākā nasta, un jādomā, ka vēsturiski jau tik daudz pieredzējusī tauta zina arī, kā tos pieņemt. Vislielākā traģēdija, kas pašreiz apdraud mūsu tautas nākotni, ir līdzšinējo decimāciju, emigrācijas un krievu pieplūduma rezultātā notikušās demogrāfiskās pārmaiņas. Bet šis jautājums vairs neietelp epizodiskas mūzikālas ekskursijas ietvaros un ir par smagu, lai to sāktu iztirzāt nespēciālists. 
J. Dz. 

14 Līdzās Dārziņa Lauztajām priedēm ne mazāka atsaucība aizvien bijusi Vītola Gaismas pilij 1948, 1950, 1955, 1970) un Melngaiļa Jāņuvakaram (1948, 1950, 1955, 1965). Tāpat demonstrātīvi aplausi sekoja 1960, gadā divreiz atskaņotajai igauņa G. Ernesaksa dziesmai Tu, dzimtā zeme, dārga man. 15 Min. rakstā Latvju Mūzikas 1. numurā (55. un 63. lpp-) Runājot par kordiriģentu sastāvu, vēl jāpiezīmē, ka no LK absolventiem Šai amatā darbojas gan tikai apmēram puse un lielumtiesu Rīgā vai tai tuvākos centros. Ko dara pārējie, var tikai minēt. Daži no viņiem aizbraukuši uz citām „republikām", bet daļa, jādomā, pārgājusi ienesīgākā darbā. Tāpat zīmīgi, ka pazīstamāko diriģentu vidū tikpat kā nav cittautiešu, kaut LK absolventu sarakstos pēdējo nosimte ir samērā prāva. 

39 “Latvju Mūzika” nr. 5 (01.01.1972.) | Val. B., Andris Vītoliņš

VĪRU BALSIS, III 
Dziesmas vīru koriem, savākuši un sakārtojuši Valdemārs Ozoliņš, M. A., un Voldemārs Aparjods. Izdevusi aprūpes biedrība Daugavas Vanagi ASV 1970. gadā. Kā lasāms sakārtotāju lietiskajos ievadvārdos, šis 173 lpp. biezais krājums ir jau trešais, ko apgādājuši DV, un — tāpat kā iepriekšējais — tas nāca klajā pēc septiņu gadu starplaika. Šādas mūzikālijas bijušas tātad nepieciešamas, turklāt jaunais krājums viens pats ir tikpat biezs kā abi agrākie kopā: tajā iespiestas 22 latviešu autoru 63 dziesmas, no kurām laikam neviena citur vēl nav bijusi publicēta. Tā kā Viru balsu t. krājumā iespiestas 46 (ne 45, kā minēts ievadvārdos) un 2. krājumā 47 dziesmas, tad pavisam kopā DV apgādājuši jau 156 šā žanra kordarbus (kopā 30 autoru). Tā ir visai iespaidīga „dziesmu rota”, kas pie tam tapusi apstākļos, ko nemaz nevarētu apskaust. Agrākām Vīru balsīm jau bijusi jo svarīga vieta arī pašu koru repertuārā; jācer, ka 3. krājums tāpat nepaliks vienīgi archīva manta. 63 šoreiz apskatāmo dziesmu vidū 38 ir oriģināldarbi, t.i., ar individuālu dzejnieku tekstiem, bet 25 ar tautasdziesmu tematiku (tagadējā Rīgas terminoloģijā: tautasdziesmu apdares). Pēc satura pirmajā vietā ir dziesmas ar patriotisku tematiku (tēvzeme, karavīrs), un gandrīz tikpat Jaudz tā dēvētā sadzīves žanra dziesmu, kam piebiedrojas vēl kāds pusducis humoristisku un satirisku dziesmu, kurpretim tīras apceres lirikas un garīga satura dziesmu šoreiz ir samērā maz. Tekstu autoru izvēlē mūsu komponisti bijuši diezgan brīvi: tā 38 oriģināldziesmām bez Svētajiem Rakstiem izmantoti 26 dažādi dzejnieki, kuru vidū redzam gan Pumpuru un Tirzmalieti, gan Aspaziju, Raini, Bārdu, tāpat Virzu, Medeni, Lazdu, Eglīšus, kam pievienojas vēl pēdējos gados izaugusi Ausala, Ivaska, Jēgens u.c. šai ziņā pašreizējā aina jau manāmi dažādāka nekā 20-tos gados, kaut korrelātīvi straujākas pārmaiņas stilos diezin vai būs konstatējamas. (Dzejnieka un komponista aistētiskā mijiedirbe latviešu kormūzikā, nelūkojoties uz nu jau itin plašo materiālu, nopietnāk gan vēl nav pētīta.) Nešķirojot oriģinālus un tautasdziesmas, visplašāk apskatāmajā krājumā pārstāvēts J. Norvilis (8 darbi), kam seko V. Ozoliņš (7), H. Pavasars (7), Br. Skulte (6) un E. Šēņfelds (5). Pa četrām dziesmām savukārt devuši L. Apkalns un A. Purvs, trīs — I. Ramiņš un L. Slaucītājs un divas — V. Baštiks, I. Sakss un A. Vītoliņš, kuriem vēl piebiedrojas „vieninieki" A. Ābele, V. Dārziņš, A. Jansons, A. Kalnājs, T. Ķēniņš, E. Maršaus, Jānis Mediņš, J. Poruks, E. Stots un D. Vītols. Šī “statistika" zīmīga mūsu kordziesmai vispār, kurā pašreiz raženākie autori būs gandrīz visi tie paši un tādā pat kārtībā kā šeit. 

Izņemot Stota gabalu, visi pārējie darbi iespiesti autoru alfabētiskā sekā, bet, tā kā mans nolūks bija Viru balsis pirmoreiz redzamos autorus pataupīt beigām, tad šo seku šur tur nācās grozīt. Krājums sākas ar Ādolfa Ābeles dziesmu Savā zemē (Medeņa teksts), ko man laimējās redzēt vēl rokrakstā 1949./50. g. ziemā Rietumvācijā. Tai paskopa, gandrīz askētiska diatoniska melodika, kas centrējas ap doriskā minora V pakāpi, bet puschromatiskās pavadbalsis rada tajā vairākas interesantas harmoniskas puantes, tāpat caurcaurēm mērķtiecīgs ir dziesmas ārējais ielogs. Ar samērā maz notīm Ābele te devis labu un dziļu mūziku, kas skan drīzāk neoklasiski nekā romantiski. Korus šī dziesma nedrīkstētu atbaidīt, kaut arī otro basu diapazons (no lielā re līdz pirmajam mi) ne visiem būs gluži pa spēkam. Viktora Baštika dziesmās Vizija (V. Mežezers) un Jātnieciņa dēliņš biju (t.dz.) vokālu klinšu toties nebūs. Arī šīs dziesmas redzēju jau agrāk (1968. g. konkursā), un mani īpaši saistīja Vizija, kurā ar visām samērā vienkāršajām harmonijām netrūkst tomēr nedz svaiguma, nedz kopnoskaņas. Baštika melodika gan šad tad it kā asociējas ar Alfr. Kalniņu, taču tai pat laikā Baštikam ir arī kāda tīri personīga stīga, kas jo tālāk, jo iezīmējas manāmāk. Labi pazīstamās t. dz. sabalsojums, kurā vēl parādās soprāna solo balss, visumā ordinārāks, un tajā ievītajam solo ir vairāk rotājoša nekā celtnieciska loma, turklāt šādā veidā dziesmai iznākušas veselas divas "priekšspēles". Citādi šis harmonizējums ir visai skanīgs, un koncertu beigu daļā tas droši vien atskanēs ne reizi vien. Pāra lappuses tālāk redzamais Arnolda Kalnāja oriģināls Plūc ziedus skaistākos (Tirzmaliete) komponēts 1937. g. un tāpat kā citas to gadu A.K. dziesmas zīmīgs ar izteikti romantiskām harmonijām, kas atgādina savā laikā E. Dārziņa un vēlāk J. Cīruļa mītos takus. Tagad Kalnājs raksta noteikti citādi, skarbāk un interesantāk, taču tīri techniski arī šis darbs ir bez vainām, turklāt tam būs sava vieta retāk cilātā satura dēļ (atvadas kapos guldītajai mātei). Nākošā dziesma — Tālivalža Ķēniņa humoristiskais sabalsojums Tā tik vien mēs dzīvojam (1964). Tā meldiju autors atradis Melngaiļa pierakstos un, respektējot Melngaili, iekārtojis 4/4 un 7/4 taktīs, lai gan pēc vispār atzītā principa ik takti varēja pārdalīt vēl (kā tas darīts kodā). Šo balsu T.Ķ. harmonizējis pilnīgi diatoniski, iztiekot tikai ar trijskaņiem, septakordiem un to apsvērumiem un nevairoties pat no "kārtīgām" kadencām! Un tomēr dziesma skan svaigi un interesanti, tā vēlreiz apliecinot ir izcilo autora iztēli, ir labo kora pazīšanu. Jāņa Mediņa strofveida oriģināls Dziesmu kalnā (K. Plencinieks) toties pabāls un šķita drīzāk Jāzepa, ne Jāņa M. darbs. Mīkla arī, kāpēc tik skaidrā tonālitātē ignorēta aizzīme — vai pati mūzika ar to kaut ko ieguvusi? Jānim Norvilim vienam pašam 19 lappuses (četri oriģināli, tikpat sabalsojumu). Par J.N. atzinīgi izteicos, recenzējot Viru balsu 2. krājumu, taču šoreiz viņš tā vairs nesaistīja. Tik teātrāli drūmas skaņas kā Virzas teksta sākumā vai tādi „fanfaru" gājieni kā tā paša darba vidū (runa par Pulkveža atgriešanos) — gan varbūt kādu pacilās atskaņojuma brīdī, bet kas paliks pēc tam? Gribot negribot šī mūzika atgādina Vīgnera un Jurjāna laikus, jebšu arī mūsu gadsimtā ar kantātēm lepoties nevaram. Maz raksturīgs arī pavadījums, kas turklāt vietumis pianistiski nereāls (piem., beigu taktīs). Gandrīz par muzikālu niekošanos savukārt jāatzīst ziņģe Kur kviešu druvas līgo (teksta autors nav minēts), ko drīzāk varētu dziedāt viesībās, bet ne koncertos. Manāmi pārāks jau ir harmoniski gaumīgais oriģināls Vienā tumšā pakotā (Rainis), kam līdzās jāizceļ vēl Ņujorkas dziesmu svētkos (1958) dzirdētie Palagi (Ezeriņš). Pēdējā diezgan interesantas teksta un mūzikas korrelācijas, kas gan vietumis sarežģījušas faktūru, līdz ar ko koriem šī dziesma var sagādāt pa problēmai. J.N. sabalsojumos mazāk diskutējamas kvalitātīvās dažādības, un, kaut šai žanrā notiek agrāko atziņu pārvērtēšana, autora pozicijas tā neapdraud. Četru viņa sabalsojumu vidū tonāli interesantākie ir Dzied' vai raudi, tautu meita (īpatnas sākuma un beigu harmonijas) un Pār purviem, ko atsvaidzina otras meldijas pretstats. Bet itin veiksmīgi, pat oriģināli Norvilis apdarinājis arī populāro „maršu" Nu ardievu, Vidzemīte, kam līdzās jāatzīmē vēl necilais, bet noskaņotais diezgan pazīstamās meldijas Sūri sūri, grūti grūti sabalsojums. Raksturīgi, ka taisni šai žanrā lētāku klišejisku harmoniju Norvilim tikpat kā nav, un jo labi Norvilis zina arī kora skanīguma noslēpumus, kur viņš var gandrīz sacensties ar Melngaili. — Valdemāra Ozoliņa oriģināli šoreiz vienveidīgāki. Arī Ozoliņš raksta daudz un technikā reizēm ir mazliet nevērīgs, taču viņa tematika pēdējā laikā ir diezgan saturīga un jūtās distancētāka. To redzam jau dziesmā Vienā tumšā vakarā (arī Raiņa vārdi), kas harmoniski gan nav tik noslīpēta kā Norvilim, bet skan stingrāk, cēlāk. Otrs labākais V.O. oriģināls ir Es tēvu zemei noliecos (Andr. Eglītis), kurā autora individuālitāte vēl manāmāka (šī dziesma 
— gan citādā redakcijā — iespiesta ari sieviešu koru krājumā 123 dziesmas). Pusrapsodiskais Sensenos laikos ar Pumpura, Lautenbacha un Raiņa vārdiem toties varētu būt izstrādāts plašāk, ar asāku temu kontrastu. Ar P. Aigara tekstu komponētais Ačkups, kas vietumis skan drusku čigāniski, savukārt pieskaitāms sabalsojumiem, jo jauna tematiska materiāla tajā nav. Bez tam V.O. devis vēl sabalsojumus Div dūjiņas gaisa skrēja, Pa kam var pazīt (arī tas figurē 123 dziesmās) un beigās — tautas deju Jandāls. No tiem tonāli un metriski īpatnāks ir otrs (latgaļu t.dz.), lai gan šoreiz jāiebilst pret autora taktsmēru, kas regulārajos posmos faktiski ir div-, ne trīsdaļīgs (6/s> nevis VO- „Maršs" Div' dūjiņas harmoniski jau visai pretenciozs, bet vietumis nereāls: piemēram, pēdējā caurvedumā meldijai uzstieptās līdzteku sekundas „apēd" oriģinālo tonālitāti, un tādas lietas korī „neskan". Jandālam savukārt ir interesanta sinkopēta priekšspēle, taču tālāk tā palikusi, diemžēl, neizmantota. — Kvalitātē vērtīgākās lappuses visā krājumā ir nenoliedzami nākošās, kurās iespiesti Helmera Pavasara oriģināli Mēnessnakts (Aspazija) un Krītoša zvaigzne (M. Ausala), abi komponēti 1967. gadā. Tie ir raksturīgi romantiskās apceres lirikas paraugi un veidoti kristalliski dzidrās, gandrīz transcedentālās līnijās un saskanās, kas zīmīgi izceļ abu teksta autoru pārlaicīgās domas. Pat tur, kur H.P. šķistu it kā konvencionālāks, viņa tonālais raksts ir interesants un nekļūst banāls. Koriem vieglāk padosies laikam pirmā dziesma, bet mani sevišķi valdzināja otra — varbūt tāpēc, ka tā skan laikmetiskāk. Šai dziesmā gribētos pakavēties ilgāk pie vienas otras takts (ieskaitot īpatno beigu kadencu), taču neesmu dzejnieks un, ja arī būtu, tik suverēnu mūziku tik un tā nespētu „atdzejot". Dīvainā kārtā tās neatvairāmās pievilcības, kas plūst no H.P. oriģināldziesmām, viņa harmonizējumos mazāk. Tikai viduvējs izdevies meldijas Ar vilciņu Rīgā braucu un daļēji arī Skaisti, skaisti meitas dzied apdarinājums. Pirmais — tāpat kā 
pati meldija — skan vienmuļi, otrā smagnejību rada biežās akordu maiņas. Toties vijīgas un skanīgas ir dziesmas Sēju jauku rožu dārzu un Pūli, pūti, zilais vējis, kur svarīga kompozitoriska loma bijusi priekš un starpspēļu vilcēju balsīm. Bez tam H.P. devis 13 divrindas garu „melngailisku" minatūrminiatūru Sen dzirdēju ciemiņos — koriem vajag arī tādu, un šī nav no peļamākām! — Jēkaba Poruka Karavīra šūpļa dziesma (R. Skujiņa; 1952) ar askētiski drūmajām saskaņām mazliet atgādina laikmetiski īpatno oriģinālu Par katru stundu. Gan šaubos, vai tā iecerēta vīru korim — un ne vien teksta, bet arī balsu salikuma dēļ, kas vismaz sākumā tipisks jauktam korim. Ja nu autors tomēr domājis viendabas sastāvu, diriģentam attiecīgie polifonie krustojumi prasīs īpašu izmaņu, kā tos parādīt ausij nepārprotamā reljefā veidā. Arvīds Purvs devis oriģinālus Tu, Kungs (V. Mežezers), Namu ceļot (I. Vīksna) un Zobens' (Andr. Eglītis), bez tam vēl sabalsojumu Ņemšu sievu šoruden. Tajās netrūkst pa sološam mūzikālam aizdzietam, tāpat savas kora pazīšanas, kamēr kompozitoriskā technika vietumis nedroša. Tā ne visai pārliecina viņa ritmi Eglīša dzejoļa sākumā, piemēram, pārgarinātās pirmās zilbes vārdos „pasniedz" vai „Latvijas", kurpretim dziesmas beigas (ja aprodam ar tonālo akcentu uz 5. zilbes vārdā sarkanbaltsarkanām") šai ziņā laimīgākas. Tāpat Purvam reizēm trūkst tonāli stiliskas vienotības. Parallēlas kvintas, kur tām harmoniska mērķtiecība, jau sen nav nekāds bieds (cik jauki tās iekļaujas, piemēram, Pavasara tonālajā valodā!), bet ja tās parādās tikai kādas iedomas dēļ, iegūts nebūs. Tā tas ir dziesmā Namu ceļot, kur citādi itin dzīvo attīstību turklāt izjauc mākslīgi piekabinātā elementārā koda. Pirmās dziesmas 10. taktī savukārt iezadzies skolniecisks kvartsekstakords — vai tiešām tāpēc, lai no parallēlisma šoreiz izbēgtu? Protams, to visu var uzskatīt par sīkumiem, jebšu tie duras acīs, reizē apēnojot labākās vietas, un paškritiskākam autoram šai ziņā būtu jābūt vērīgākam. Daudz koriem nu jau pierakstījis Bruno Skulte, kam šai krājumā sešas dziesmas: oriģināli Dieva dārzs (Medenis), Ziemassvētki (Aspazija), Mūzika (V. Veldre), Desmit sarkani kraukļi (I. Vīksna) un Karogs jānes atpakaļ (P. Aigars), kam vēl pievienots sabalsojums Kūlēju dziesma. Plašākās līnijās un dinamiskos kontrastos, bez kora izmantojot vēl trīs solistus, veidots pirmais oriģināls. Tā tonālā valoda, protams, ir gribēti konvencionāla, taču techniski tīra, un visumā veikli komponists šoreiz ticis galā arī ar Medeņa īpatno metriku. Tāpat piecas lappuses aizņem spilgti illustrātīvie Ziemassvētki, kuros netrūkst nedz rotalāšanās ar I un V pakāpi, nedz šopēnisku nonakordu, nedz pat melodeklamātorisku efektu (aptuveni intonējamie „uch" un „och"). Šopēns acīm redzot iedvesmojis Skulti arī Mūzikā, kas centrējas ap vienu nemitīgi atkārtotu dominantē nostādītu ceturtdaļnoti („lietus lāses"). Mūzikāli interesentāka, īpaši veiklā kanona dēļ, ir tomēr Kūlēju dziesma un koncentrētāka satura dēļ — abi pārējie oriģināli. Jautājums tikai: vai patiešām „karogs jānes atpakaļ" ar tik slavisku mūziku, kādu dzirdam pēdējās dziesmas beigās, jeb jau esam tik immūni, ka tādas lietas mūs vairs neuztrauc? No jau agrāk Vīru balsīs pārstāvētiem autoriem šeit vēl jāpiemin Imants Sakss, kas sniedzis īsākus sabalsojumus Svilpj irbīte eglājā un Izauga tēviņa. Tiem abiem diezgan interesantas harmonijas, kurā redzam ir pa kvartakordam, ir pa gadījuma" saskaņai, kas arī dabā, jādomā, skanēs gluži labi. — Bez tam krājuma saturam pēdējā brīdī laikam pievienots Eduarda Stota „oriģināls" Latvju kareivju lūgšana (Akurāters). Par pēdējo, diemžēl, jāatkārto tas pats, ko jau teicu attiecīgā vietā, recenzējot Vīru balsu 2. krājumu. — Deviņi pārējie autori Vīru balsīs pārstāvēti pirmoreiz, kas gan nenozīmē, ka viņi nebūtu pazīstami vai publicējušies jau citur (tādi šoreiz ir tikai trīs). Viņu vidū pirmais ir Longīns Apkalns, no kura kordarbiem šai krājumā iespiestas tautasdziesmas Strauja tek Daugaviņa, Vilks, kumeļš un mīlestība un Datikšana pie līgavas, kam seko 1968. gada konkursā godalgotais oriģināls Celsim māju (A. Ivaska). L.A. mūziku pazīstu maz, bet cik pazīstu, man dūrusies acīs komponista nerimtīgā problēmu risināšana, kas turklāt tiek darīta visai pamatīgi. Tā pirmajā dziesmā viņu intriģējuši meldijas ritmiskie kontrasti, kas tad jo devīgi apstrādāti kā pavadu balsīs, tā “starpspēlēs". Par spīti tam mūzika skan diezgan vienmuļi un harmoniski palikusi samērā ordināra. Neviļus nāca prātā L.A. izteika par agrāko tautasdziesmas apdarinātāju "pseudopolifoniju", bet vai šoreiz L.A. pats neskan pēc Graubiņa, tikai varbūt „pārpuķotāk" ? Otra dziesma, kuras pamatā ir kāds meldijas Precēj' mani variants, jau manāmi dzīvāka (piezīmējams, ka pirmā t.dz. ieturēta pilnīgi, otra — gandrīz diatoniskā stilā). Bet vislabāk man patika īpatnās chromatiskās harmonijās un noskaņā veidotā Datikšana pie līgavas (kas par grīniski jestru virsrakstu!). Arī tajā risināta kāda problēma, šoreiz tonālas dabas, taču tā nenomāc nedz tautas doto, nedz komponista mūziku. Tāpat interesantu, palielināto trijskaņu izaicinātas problēmas risinājumu, kas jauki pakļāvies tekstam un dinamiskiem kontrastiem, redzam dziesmā Celsim māju. Pēdējo līdz ar Klīvlandē (1968) dzirdēto Divos krastos var pieskaitīt labākajam, kas pēdējā laikā mums vispār radies. Techniski šādas dziesmas, ieskaitot arī trešo sabalsojumu, mūsu koriem tomēr gandrīz nepārvaramas un — līdzās vērtīgākiem Pavasara un Jēruma kordarbiem — tālāk par iespiedumu pašreiz laikam netiks. — Andreja Jansona apdarinātā t.dz. Visiem rozes dārzā ziedēj' (kāpēc ne „ziedi"?) nekādu problēmu toties nerisina. Lai gan A.J. kompozicijas mākslu pamatīgāk nav studējis, viņa harmonijas, izņemot nemotivēto diēzu sākumā, nav neko apstrīdamas. Interesantāka šai sabalsojumā trešā divrinda, kur īpatnu noskaņu rada līganie „aijā" un ērģeļpunkts basos. — Vīru ansambļa Gaiziņš ierosmē radies vēl nepieminētā Volfganga Dārziņa dziesmas Birzīm rotāts iekārtojums vīru balsīm (K. Jēkabsona vārdi), ko veicis H. Pavasars. Šo himnisko skaņu gleznu esmu mēģinājis raksturot jau citur un domāju, ka arī jaunajā versijā tā mirdzēs ne mazāk „cēli, balti, diženi" kā oriģinālveidā. 

Par Leonīda Slaucītāja lappusēm turpretim maz ko priecāties. Kā viņa Dziesmā lielos vējos, tā Senajā teikā (abām Veseļa teksti) nav nekā īpatnāka, ja nerunā par dažām laikmetiskāk domātām, bet techniski neveiklām disonanču sekām (piem., otrās dziesmas 2. un 3. taktī), kas turklāt ir stiliskā pretrunā ar ordināro melodiku. Par kora skanīguma nepazīšanu liecina tās pašas dziesmas beigās crescendo vietā notikusī balsu sadalīšana. Pagrūti savukārt saskatīt motivējumu dziesmā Kad nakts piekomponētajai solo balsij un ne pavisam nē — tās beigās redzamajam ad libitum motīvam, kas nedod neko vairāk kā tukšas parallēlas oktāvas. Šo skaisto Raiņa dzejoli pirms 60 gadiem (jauktam korim) vienreizēji jau interpretējis J. Zālītis — vai tad vairs bija vērts tam vispār klāt ķerties, īpaši, kad bijis vēl cits precedents (to pašu tekstu 40-to gadu vidū vīru korim komponējis arī V. Baštiks). Savdabīgs un gandrīz tikpat „nepraktisks" kā L. Apkalns ir Eduards Šenfelds, no kura raženā pūra šeit redzam piecas dziesmas. Visas tās ir atjautīgi, saturā raksturīgi un techniski droši darbi. Bet vai tos dziedās? Tik ritmiski kaprizu un melodiski neparastu valodu, kādā E.Š ietērpis 111. psalmu (Lieli ir tā Kunga darbi), ļaudis, kam Dieva daudzināšana saistās ar balsij ērtām un ausij glaudīgām skaņām, var gandrīz pārprast, jebšu harmonijas šai dziesmā ir itin „godīgas". Un kam trimdā interesēs Raiņa Vecā rupuča satira, lai gan koplējumā šis darbs ir viens no noapaļotākiem? Tas gan derētu "kungiem" Rīgā, taču par šādu „kultūras apmaiņu" velti domāt. Mēs, trimdinieki, savukārt droši vien apvainotos, ja kāds koris riskētu parādīt to „romantisko ironiju", kas tik gadīti dzeļ un glauda koncīzajā Uzrunā visādām vajadzībām (O. Jēgena „lirika") ... Vēl paliek septiņas lappuses garais Daugavas Vanagu suminājums Pārmetums tautiešiem (sic! A. Vilne) un taisni tikpat garā Sonatina par kumeliņu (tās apzīmējums gan nav asociējams ar formu). Kā jau lietiski domātā mūzikā, pirmās dziesmas skaņraksts ir konvencionālāks, taču ne neinteresants, un koriem tas, izņemot pāra straujākas toņkārtu maiņas, citas grūtības neradīs. Tāpat samērā vienkāršas harmonijas, ko vietumis padzīvina vijīgas vilcēju pavadbalsis, dominē trīs labi pazīstamo t. dz. vītnē Sonatina. Diemžēl, pēdējā stilisko vienību pajauc figurālā „starpspēle" 45. lpp. sākumā, kas turklāt ir vairāk instrumentāla: vismaz allegro tempā šādi patskaņi vieni paši bez līdzskaņiem ir gandrīz neizdziedami (vai labākā gadījumā skanēs drusku piedauzīgi). — Bet visoriģinālāko mūziku šoreiz devis gados nu jau vairs ne gluži jaunais Andris Vītoliņš. Viņa pirmais darbs saīsinātā apzīmējumā saucas 137. psalms (1—4) un latviešu t.dz. Dzeguze kūko, bet otrs Nu brīva dzimtene mūsu... (I. Lindberga vārdi). Līdzās korim A.V. tajos izmantojis solistu, deklamātoru un gongu, bez tam kollāžai (pirmajā darbā) vēl saksafonu vai gramafonu un ērģeles, un šādā veidā abi A.V. darbi atskanēja Hanoveras dziesmu svētkos. Kā jau laikmetiskā programmas mūzikā (pirmajā darbā paredzēta arī kādas Žilinska „padomju" dziesmas kariķēšana), tās jau tā neparastā notācija papildināta daudzām sīkākām atskaņošanas norādēm, bet arī tad tā nespeciālistam grūti atšifrējama. Dabā A.V. darbi, jādomā, izklausās vienkāršāk, un, kā var spriest no L. Apkalna vārdiem Hanoveras dziesmu svētku aprakstā (Latvju Mūzikas 2. numurā), tad tajos risinātām laikmeta problēmām netrūkst arī īpata emocionāla seguma. — Beigās jāatzīmē autori, kuri agrāk vēl nebija publicējušies. Viņu vidū interesantākais ir Imants Ramiņš, kas devis oriģinālus Lūgšana (Fr. Bārda), Jaunais varonis (V. Toma) un Puķes (arī Bārda), šo dziesmu māksliniecisko „būt vai nebūt", diemžēl, apdraud neparastās ritmiski ornamentālā un dabisku prozodiju pilnīgi ignorējošā melodika, kas pretim vienkāršajām pusromantiskajām harmonijām ir turklāt par komplicētu. Bez tam I. R. mūzika skan pavēsi, teksta emocionālās nianses drīzāk neitralizējot nekā kāpinot. Jaunajam autoram priekšā divas izvēles: vai nu 
palikt pilnīgi savā "ziloņkaula tornī" jeb atrast kādu modus vivendi, kas pieņemams arī publikai. Redzot viņa technisko varēšanu, vēlēsim otru ceļu! Ir kā dziedonis, ir kā diriģents darbīgais Ernests Maršaus brīnumdaiļo Z. Lazdas Tālā dārza putnu turpretim varēja atstāt arī nekomponētu: to jau izdarījuši — un kā vēl — citi! — Daumanta Vītola divi solistiem un korim sabalsotā tautas deja Es mācēju danci vest mūsu kordziesmai toties daudz pāri nedarīs. Protams, tāds lielās septimas risinājums kā 10. taktī nav nedz gudrs, nedz daiļš, bet D.V. vismaz neķeras klāt tik smagām lietām kā iepriekšējais autors. — Tā nu esmu gandrīz galā un redzu, ka esmu izteicies vairāk, nekā vienkāršā recenzijā parasts. Lasītājs savukārt būs ievērojis šoreiz pabieži lietoto pirmās personas izteiksmi — labā stilā tā nedarot! Tad nu jādomā, ka autoram varēja būt vēl citi nolūki, piemēram, maskēta izvairīšanās no objektivitātes. Bet par interesantām lietām grūti runāt neitrāli, turklāt to lielo darbu, ko joprojām veic latvju skaņraži, nevar raksturot tikai ar bibliogrāfiskām piezīmēm vien. Visbeidzot pāra vārdu par krājuma ārējo apdari. Te jāsaka, ka visumā iespiedums ir diezgan skaidrs un pārskatāms, tikai žēl par vienu otru izplūdušu noti un labojumiem, kas notikuši „pēdējā brīdī". Bez tam atradu pa aplamai notij (piem., 79. lpp. 3. taktij jāsākas ar rebemolu, ne fa), tāpat "aizmirstas" pāra gadījuma zīmes (piem., Šēnfelda lappusēs), jebšu te reizēm vainojami paši komponisti. 148. lpp. 3. un 4. sistēmai savukārt ieviesusies aplama aizzīme (jābūt trim, nevis diviem bemoliem), un dažiem darbiem beigās nav divkāršās taktssvītras (kas gan svarīgāka vienīgi 72. lpp., kur tās trūkums vedina domāt, ka dziesma vēl nav galā). Bet — kā to līdzīgā darbā itin labi pieredzējis arī šo rindu autors — pilnīgi no kļūdām gandrīz neiespējami izbēgt, un apskatītā krājuma galvenās vērtības tās neaizēno. 
Valentīns Bērzkalns 

Augšējais raksts jau bija spiestuvē, kad redakcija saņēma par to pašu krājumu sarakstītu garāku Andra Vītoliņa apceri. Tā kā A.V. vairākas dziesmas aplūkojis plašāk un daži viņa spriedumi — kā jau citas paaudzes mūziķim — ir visai atšķirīgi, tad reizē iespiežam arī šo apceri, gan īsinātu — īpaši informātīvās vietās, kur svarīgākais jau pateikts pirmajā rakstā (tāpat otrreiz neatzīmēti būs dziesmu tekstu autori). 

... Kvantitātīvi (24 lpp.), daļēji arī kvalitātīvi visbagātāk pārstāvēts E. Šēnfelds. Kaut viņa žanru un kompozīcijas paņēmienu izvēle ļoti daudzpusīga, savus īpatnējos vaibstus viņš parasti nezaudē. Aprakstot krājumā Dainu zemei iespiestos Šēnfelda kordarbus, L. Apkalns viņu nodēvējis par latviešu mūzikas Čaku. Gluži kā lielajiem 17. gadsimta holandiešu gleznotājiem, arī Šenfeldam tieksme, no neikdienišķiem redzes viedokļiem ikdienišķus mūzikālus motīvus "izgaismojot", piešķirt tiem poētisku mirdzumu. 111. psalma sabalsojums Lieli ir tā Kunga darbi — teicams pienesums mūsu nabadzīgā garīgā mūzikā. Ja šis darbs angliskā tulkojumā spētu izspiest tos amerikāņu balagānus, par ko dažs mācītājs izsakās: "That is not good music, but people like it", cilvēcei būtu, manuprāt, nedaudz pakalpots. Šēnfelds pratis necilo tematisko kodolu — lauzta kvartsekstakorda trijoli — meistariski attīstīt un paplašināt. 2. un 3. panta fugato melodika dabiski izaug no ievadakorda, tāpat 4. panta sākuma krāsainās saskaņas. Ja pirmo trīs pantu skaņraksts atskabargaini aprauts, tiem pretstatu veido vidusposma gari plūstošās melodiskās līnijas. 9. pantā atskārstam krāšņi pārveidotu šķautnaino ievadu, gavilējošā, disonancēm pārbagātajā noslēguma daļā — tā pirmveidu. Raiņa dzēlīgajai satirai par konservātīvo, "ierūsējušo" kverulantu (Vecais rupucis) Šēnfelds sniedzis ārdaļās gluži lielisku atainojumu. Pils tumšākajā kaktā ielīdušo rupuci raksturo koncentrēta 2\4 taktsmēra diatoniska melodija, kas dabiski izaug no atkārtotu kvartu veidota ostinato pamatnes. Šīs lappuses, manuprāt, jāpieskaita latviešu korliterātūras izcilākajām. Īsti „šēnfeldiski" virtuozi ir asprātīgie balsu krustojumi. Kaut nu diriģenti nesāktu tos „ vienkāršot"! Kontrastējošā vidusdaļa galvenokārt homofona, chromatismu iekrāsota. Žēl, ka sākotnēji tik lakoniski poētiskais skaņraksts še izčākst gaužām ordinārās vārsmās. Var visādi — mēdzis teikt Jāzeps Vītols. Citiem vārdiem — vienādi jeb otrādi, tā jeb citādi, bet vienmēr konsekventi. Tik tiešām, konsekvents pret sonātas formas pamatprincipiem, Šēnfelds, visas 12 divrindas par līgaviņas pārvešanu un kumeliņa dažnedažādām izdarībām nupat kā minētās formas it rigorozos ietvaros iegrožot mēģinādams, acīm redzot gribējis būt... Kaut arī man jādomā par lauku puisi angļu ketovejā ar tam piedienīgām strīpainām diplomāta biksēm, rezultāts dažu labu brīdi gaužām saista. Pavadbalsis te it dabiski izaug no dotās meldijas intervaliem un, viscaur to skaņkārtās ieturētas, bez grūtībām iekļaujas dabiskajā plūsmā. Ja t.s. izstrādājuma daļā (no 5. takts 147. lpp. līdz 7. taktij 148. lpp.) aprakstīta gluži vai mūsdienu pasaulīgā steiga (Teci rikšu...), tad, sākoties atkārtojuma daļai, darbība gluži „filmiski laikmetīgi" atsviežas krietnu laika sprīdi atpakaļ (Es savami kumeļami ...). Tagadne kā sens morale uzpeld tikai beidzamajā divrindā līdz ar trešās tēmas atkārtojumu (Tevi gaida...). Pavadījuma savirknējumā Šēnfelds attīsta vērā ņemamu izdomas bagātību. Pa zilbēm sadalītās pavadbalsis pretstatā plūstošajai meldijai dominē ievadā un 1. divrindā, pēc kam nāk arī plūstošas pavadbalsis, veidojot viļņojošu "2—2" vokalīžu pāreju uz otru temu. Ceturtajā divrindā arī pavadbalsis iezogas jau astotdaļu kustība, kas dominē raito trešo temu veidotājā 5. un 6. divrindā. Meistariska 3. un 4. divrindas balsu virze. 2. tenoru meldija te parādās gan kā augšējā, gan arī, balsīm asprātīgi krustojoties, kā vidus vai pat apakšējā balss. Gluži kā senajos madrigālos. Baidos tomēr, ka it pagarā sonatina var 
kļūt garlaicīga. Visu trīs izmantoto meldiju uzbūve līdz ar to apdares pamatprincipiem samērā līdzīga: viena balss meldija, pārējās — harmoniskas pavadbalsis. Žēl, ka Šēnfelds nav atzīmējis vēlamos ātrumus — tiem te izšķīrēja nozīme. Otras tēmas (145. lpp.) astotdaļām jārit manāmi lēnāk nekā pirmās tēmas ceturtdaļām, trešajai tēmai savukārt ātrāk (bet ne divreiz!) par pirmo, ar it asi "skaldītām" astotdaļām. Iz Šēnfelda „čakiskā" metode turpretim še nav laimējusies: ikdienišķais kļuvis triviāls, kaut varam priecāties par gari veidotiem muzikāliem teikumiem, kā arī par atsevišķiem it daiļskanīgiem posmiem (piem., 151. lpp. otra daļa, kontrastējošās tēmas sākums 153. lpp. 1. sistēmā, klusinātais vidus posms — "Mēs esam zemes sīki, sīki spēki"). Motīviem atkārtojoties, to apdare zaudē svaigumu, tie sāk apnikt. lespējams, ka tam iemesls arī labi domātais, taču neglābjami salkanais, kverulējošais teksts. Skarts kāds liels temats, kas autorei nav bijis pa spēkam. Vārsmas kā Ar pazemību klāt tiem jāpieiet, Ar bijību drīkst aizkārt viņu miesu, Ne rūgtumu kā vērmeles tiem sirdī liet... vai ... Jums dievišķīgais aureols virs galvas. Ar zemu liektu galvu stāvēt mums, ... pārāk atgādina okupētās Latvijas režīmam iztapīgo pantdaru sniegumus. — Bijušo leģionāru un invalīdu traģēdija pēc otrā pasaules kara joprojām gaida vēl pilnvērtīgu dzejas un mūzikas sintēzi. 
Izstrādājuma daļā, manuprāt, ievada meldija pārāk neveikli pamazām attālinās no sākotnējā pirmveida. Kāpinājuma vietā iestājas atslābums, ko nespēj glābt raiti homofonā, brīnumdaiļi skanošā "skanošo" astotdaļu pāreja uz atkārtojuma daļu. 
(skat. grafisko attēlu): 
Katastrofāli kļūdaina ir pāreja no 153. uz 154. lpp., cik saprotu, 153. lpp. beidzamajam 2. basa iekritienam jāskan divreiz ātrāk. 154. lpp. pirmā sistēmā trīs vietās savukārt aizmirsts diēzs pirms do, un vai balsienam <*/z(-mirstam) otros tenoros nav domāts la diēzs, ne la? Zobgalīgā Uzruna visādām vajadzībām turpretim poētiski daudzkrāsains meistardarbs. Atbilstoši dzejolim, neskaitāmie sešpadsmitdaļu motīvi nepārtraukti gatavojas, pārvietojas pa pustoni vai arī virknējas asprātīgā imitāciju sekā, nekad pie gaidītā „credo" netiekot: paredzētais laiks notecējis, jābeidz! (Vai 14. un 15. taktī nav piemirsies bemols 1. tenoru re?) — Žēl, ka „Uzruna" techniski ļoti grūta. Kurš amatieru koris to gan spēs „celt"? Arī Lieli ir tā Kunga darbi nebija no vieglajām. — "Veselu grāmatu uzrakstīt nav joka lieta", reiz izteicās kāds asmēlis kritiķis. Izmainot „grāmatu" pret "kantāti", raksturojama J. Norvila Pulkveža atgriešanās. Virzas gleznaini svinīgās, franču gaumē kaltās vārsmas (Un komanda atskan, rīb zalves, un spēlēt mūzika sāk...) prasīt prasās pēc atbilstoša mūzikālā ietērpa, taču ne Norviļa "sastiķētā".
It pagarajā dziesmā Pārmetums tautiešiem saista koncentriskais mūzikālo sastāvdaļu virknējums 
Necilais 6/4 ievada meldiņš it kā mēģinātu izaugt no dzejas ritma un klavierpavadījuma dobji dunošās, fanfarveidīgās, viszemākajā reģistri daudzreiz atkārtotās mazās sekundas. Norvilis laikam tiecies pēc monumentālas vienkāršības, taču panācis pretējo. "Meldiņi" mīcās uz vietas, spilgtākus veidolus neradījuši. Kustību "nokārto" motoriskais, techniski pagrūtais, nepatstāvīgais pavadījums. Atmiņā iespiežas tikai viena "dziesma" — "jo nobeidzis uzvaras savas" (33. lpp ), kas vēlāk četrreiz atkārtojas. Daudz veiksmīgāk šo pašu motīvu Norvilis izmantojis jaukta kora dziesmā Ar māti pie baznīcas (Garīgu dziesmu krājumā, 1965, kas manuprāt ir viens no mūsu tikpat kā neesošās garīgās mūzikas stūrakmeņiem). Pārdomas izraisa mūzikas un teksta pretstate. Virzas plašajai balādei maz kā kopēja ar Poruka sīko žanra glezniņu. Abu dzejoļu "meldiņi" minētajās frāzēs gandrīz vai identiski. Sagadīšanās? Bet vai mūzikai nebūtu jāatklāj dzejas emocionālā, vārdiem nepieejamā gaisotne, jāizceļ dzejas ritmiski formālā struktūra? Ja skaņraža uztvere pretēja dzejniekam, radīt drāmatiski daudzplākšņainu, simbolos tvertu sadursmi? Jeb tikai jāsaražo skaņu kulises pievilcīgākam teksta skandējumam? Lielisks, kaut grūts — Norviļa oriģināls Palagi. No gara ērģeļpunkta (Norvilim raksturīgs paņēmiens!) izdalās pārējo balsu īsi aprauti motīvi, pamazām pieaugot līdz izvērstiem melodiskiem teikumiem. Vidus posms bagāts spilgtiem pretstatiem. Dainiski vienkāršā meldija (Melna tumsa skalojas) attīstās drāmatiskā kāpinājumā (Vējainā naktī grūti), kurš savukārt izdziest caurspīdīgā, klusināti šķautnainā vien- un div-balsībā (žūžū). Jauns, atjautīgs kāpinājums aizved līdz kulminācijai (Saņemsim, satīsim, veļotnē laidīsim!). Formu noapaļo atslābstošais noslēgums, kas izdziest ar vienu vienīgu zemo basu toni. Daudz vieglāki, bet diemžēl, ļoti šabloniski oriģināli ir Kur kviešu druvas līgo un Vienā tumšā vakarā, kā arī tautasdziesmu apdares Pār purviem, pār mežiem un Nu ardievu, Vidzemīte. „Kviešu druvām" īpatns tenoru augstais, visai dziesmai cauri vilktais ērģeļpunkts fa (f), kamēr "meldiņš" maļas kā "leierkastē". Šāda "malšanās" divi pirmajās taktīs galīgi sabojā arī citādi krāšņo Tumšo vakaru. Konrāds Adenauers, pāri 80 gadu vecumam būdams vēl Rietumvācijas kanclers, bieži norūcis: "Keine Experimente!" Ceru, ka neesmu "bacillum Adenaueranum" aplipināts, ja apzīmēju Norviļa t.dz. Pār purviem par neizdevušos mēģinājumu. L. Apkalna Datikšanā pie līgavas, piemēram, gluži "šķērsie" pavadakordi loģiski izraisās no senās tautas meldijas. Norviļa „Purvos" visa „apdarīšana" liekas mākslīgi pielipināta. Krāšņi skanīga — Dzied' vai raudi, tautu meita. Patīkamu pārmaiņu rada cantus firmus novietojums basos 2. divrindas sākumā. Papildus taktis pirms un pēc 1. divrindas šķiet nevajadzīgas. Sūri sūri, grūti grūti noslēgumā Norvilis atjautīgi iekombinējis galvenās meldijas divbalsīgu kanonu. — Br. Skultes ilggadīgā kordiriģenta pieredze izpaužas viņa tradicionāli, dažbrīd konvencionāli daiļskanīgajās, amatieru spējām piemērotajās dziesmās. To svaigi jūsmīgās melodiskās iedvesmas parasti paliek neizstrādātu, kaut pievilcīgu uzmetumu robežās kā, piem., Dieva dārzā ar krāsainajām modulācijām un interesantiem solistu un koru pretstatiem, Ziemassvētkos ar ievīto valsi, Mūzikā ar gluži vai naturālistisko lietus pilienu skaņu atveidu rāmi, nepārtraukti plūstošajā ceturtdaļu kustībā. Meistariskā kontrapunkta technikā veidotā Kūlēju dziesma (t.dz.), manuprāt, labākais no šeit publicētajiem Skultes darbiem. Pavadbalsis še laimīgi saskaņotas ar seno dainu meldiju mūzikālo un emocionālo raksturu. — Kāpēc gan patriotiskie teksti tik bieži izraisa šablonisku (Karogs jānes atpakaļ) vai gaužām atūdeņojušos mūzikālo substanci (Desmit sarkani kraukli)? Kamēr pastāvēs latviešu kori, atskanēs tādas H. Pavasara jaukta kora dziesmas kā Bērzi un Klusās dienas brīnums vai Vīru balsu 2. krājumā iespiestā Miglā. Techniski sarežģītā Jāapsnieg pieskaitāma izcilākajiem latviešu kordarbiem. 

Šai krājumā Pavasars pārstāvēts ar 2 oriģināliem un 5 t.dz. apdarēm. Brīnumdaiļas poēzijas apvīts Mēnessnakts ievads un noslēgums ar caurspīdīgām, daļēji kvartu — kvintu harmonijas iekrāsotām saskaņām, kamēr vienmuļajā vidusdaļā iedvesma liekas apsīkusi. Krītoša zvaigzne — daudziem klusuma brīžiem caurvīta homofona noskaņu glezniņa. Pametis novārtā ievada teikuma dzidrās līdzteku kvintās virzīto krāsaino šķērsskaņu akordu radītos iedīgļus, Pavasars galveno vērību vidusdaļā veltī amatieru koriem grūti izdziedamiem zvīļojošiem palielinātiem trijskaņiem. No beidzamās kulminācijas disonējošā akorda (dzirkstelēm) izaug īpatnais "sērām dvēselēm" neatrisināto septimakordu (franču impresionisms!) virknējums. Pirmo tenoru pārsteidzošais mi-bemols, ko arī var uztvert kā nemotivētu stila lūzumu, teicami raksturo pēkšņo tumsu. Latvijas neatkarības gados caurkomponēto tautas dziesmas apdari līdz augstai meistarībai izkopa galvenokārt J. Graubiņš un A. Ābele. Trimdā šī forma, par ko var būt dalītās domās, "kanonizēta" kaut vai ar jaundarbu sacensību noteikumiem. Iz tālām, senām dienām man dzirdas, ka Pavasaram vislabāk laimējies īsā strofiskā apdarē (visiem pantiņiem tas pats izstrādājums), piem., pazīstamajā Mazs bij tēva novadiņš vai šeit publicētajā Sen dzirdēju ciemiņos. Skaisti, skaisti meitas dzied sākas ar krāšņi poētisku, homofonu 1. divrindas sabalsojumu. Meistarisks 2. divrindā ievītais kanons. Tālāk pasāktais asprātīgais kanons ar zemo basu balsi palielinātās nošu vērtībās pēkšņi pārtrūkst. Ko nu darīt? Šķiet, šādā jautājuma zīmē radušās dziesmas trīs beidzamās divrindas, kā arī it pagarās t.dz. Ar vilciņu Rīgā braucu un Pūti, pūti, zilais vējis (še skaista sākumā redzamie senajām teicamām dziesmām radnieciskie garie vilcēju toņi). Sēju lielu rožu lauku meldija atvasināta no vācu Der Mai ist gekommen, (skat V. Dārziņa rakstu Latviešu tautas dziesmu 11. sēj.). Pirmajā apdares veidā solo balsi atbalsta kora maigie ostināto "m-m" veidoli, otra meldija ietērpta tradicionāli četrbalsīgā salikumā. Abu paveidu sadale pa visām 9 divrindām atstāta atskaņotāju ziņā. H. Pavasars vīru korim iekārtojis arī populāro V. Dārziņa darbu Birzīm rotāts Gaiziņš, latvju milzis (310 m. virs jūras līmeņa; A.V.). Kā Pavasara t.dz. apdarēs, skaņraksts viscaur diatonisks, tradicionālā harmonika atsvaidzināta ar biežiem mazo sekundu un t.l. iestarpinājumiem. — L. Apkalns pieskaitāms latviešu trimdas mūzikas spilgtākajām parādībām. Viņa oriģināldziesma Celsim māju — viena no latviešu vīru koru literātūras izcilākajām. Amatieru koriem, diemžēl, neveicama. Radusies laimīgas iedvesmas brīdī, tā reti viengabalainā, krāšņi poētiskā veidā risina veselo toņu secību izkārtojumus gan līmeniski melodiskā, gan statenisku saskaņu plāksnē (grūti intonējamie palielinātie trijskaņi!). Apkalna labākajos darbos ierindojama arī t.dz. Datikšana pie līgavas apdare. Kā minētajā Celsim māju vai kantātē Latviešu Dievs, arī še zināmā mērā izmantotas veselā toņa dažādās iespējas. Meldija izteikta šaura apjoma (kvartas) "teicamā dziesmā". Uzglabājušies tikai pāra apraksti, kā šādas dziesmas dziedātas. "Kad viņi kauc žēlīgi kā vilki un pastāvīgi atkārto, izkliegdami vārdu Jehu . .." (S. Minsters Kosmografijā, 1550. g.). 

„Viņi skaņās un saskaņās lietojot tikai vienu balsi, tā ka viens ir priekšdziedātājs, un loka galveno kora balsi, kurai pēc vienas vai otras pauzes seko daži citi tajā pašā veidojumā, lielākā daļā bez kādiem vārdiem, vienā balsī un nepārtraukti sekundā, kvartā, sekstā, oktāvā vai tercā, kvintā u.t.t. Piedziedātāji dara tāpat, kā vācu zemnieki mēdz dūdu pūst, proti: bez kādas nošu mākslas daudzas pusnotis un ceturtdaļnotis vidū un beigās vai arī veselu noti pauzē turēt... Latvieši un igauņi arī oktāvās kliedz, it kā dubultojot." (Mēnijs rakstā par latviešiem 1632. gadā izdotajā Syntagma dc origine Livonorum, tulkojis K. Straubergs). „Dziesmas dzied vienīgi jaunavas un sievas. Teicēja dzied vai teic vai saka vienmēr divas dziesmu rindas citām priekšā, pēdējās tad to monotonā kārtā atdzied. Tādus zemnieču korus ar teicēju un vilcējām bieži dzird 
godos un arī parastās darba gaitās. Ja šādu dziedājumu var saukt par meldiju, tad dziesmām ir divas meldijas, skatoties pēc pantmēra. Vīrieši ar dziesmu meldijām nenodarbojas..." (Bitners 1884. g.). "Visvairāk godināja labu saucēju, jo tā bija visu vajadzīgo dziesmu zinātāja, uzsācēja un pirmā dziedātāja. Arī locītāju, otras balss dziedātāju, ieredzēt ieredzēja, jo kura katra dziedātāja neprata vis vēl locīt. Visvieglākais amats piekrita vilcējām: tām tik vajadzēja mācēt pareizā vietā'un augstumā uzjemt un tad vilkt savu vienmuļīgo eh (oh, ah), beigās balsi pēkšņi nolaižot (ch—v). Dziedātāju barā bija viena saucēja, viena locītāja un vairāk vilcēju. Tiklīdz saucēja viena pati dziesmas pusi bija izsaukusi, viņa tos pašus vārdus dziedāja otrreiz kopā ar locītāju; puses otru paņēmienu vēlreiz atsākot, iekrīt vilcējas ar savu eh. Kad paņēmiens atsākts, visas dziedātājas kopā velk vēl kādu brīdi vienādā balss augstumā eh. Tādā kārtā dziedāta dziesma sākumā skan vienbalsīgi, pēc tam trīsbalsīgi un beigās atkal vienbalsīgi. . ." (K. Pētersons, RLB zin. komisijas Rakstu krājums 16. 233. —

 Šis un iepriekšējie citāti atrodami arī prof. K. Strauberga rakstā "Tautas dziesmas un to dziedāšana", Imantas apg. izdoto Latviešu tautas dziesmu 1. sējumā ). Silti ieteicu pārdomāt šos citātus, pirms nosodām Apkalna Datikšanu pie līgavas kā pārmodernu, nelatvisku etc., etc. Plašās līnijās veidotajā, stingras, dziļas iekšējas loģikas pārpilnajā skaņrakstā atrodam tos pašus vecvecos paņēmienus, gan nereti gluži negaidītās sakarībās. Kaut vai senos „vilcējus", kuri ar saviem tikai viena vesela toņa augšup — lejup šūpojošiem o, o-ho, ā un ā — hā asprātīgās līdzteku vai pretkustībās veido apdares konstruktīvo, spilgti disonējošo pamatu. Pēc Apkalna domām tik trijskanīgām meldijām kā t.dz. Strauja tek Daugaviņa „modernie" apdaru veidi nepiemēroti. Pakoķetēdams ar tautas atmodas laikmeta noskaņām un "dzīdams velnu" pats ar savu it mūsdienīgi ievirzīto skaņradi, Apkalns še izvēlējies tercas intervallu kā pamatu stateniskajām saskaņām. No tercas 
veidoto pavadbalsu astotdaļām izaug reti viengabalains formas lējums, kurā organiski iekļaujas arī visām 5 divrindām pievienotās "piekabes" — metode, kas ļoti reti laimējas. Mani iebildumi še galvenokārt pret harmoniskajām jēlībām, piem., pret 23. taktī manā uztverē banālo kvartsekstakordu virkni, kaut zinu, ka Apkalns vienkārši „dzen velnu". Šai sakarā atļaujos citēt A. Klotiņu, kurš rakstā "Sešdesmito gadu otro pusi rezumējot" (Latviešu mūzikā, VIII), apcerot R. Kalsona dziesmu ciklu Daži prātīgi dialogi, izsakās šā: "... līdzekļu raksturojošie uzdevumi sajaucas ar centieniem panākt reizē arī gludenu un tīri muzikāli aizraujošu muzicēšanu. Citiem vārdiem — ironijas autors pats nav pietiekami distancējies no materiāla un līdzekļiem, tādēļ reizēm pat draud pazust skaidrība, kādā nozīmē šie līdzekļi uztverami — tiešā vai pārnestā ironiskā nozīmē." Vāja, manuprāt, trešā Apkalna t.dz. apdare Vilks, kumeļš un mīlestība. Ja tā nopietni domāta, forma pārāk vaļīga, par daudz harmonisku pliekanību. Ja "velna dzīšana" — jāatkārto iebildumi, ko teicu par t.dz. Strauja tek Daugaviņa. — I. K. Ramiņam nenoliedzams talants. „Švuncīgas" meldijas plūst kā no pilnības raga, bieži it komplicētais skaņraksts, balsīm jo „piņķerīgi" krustojoties, ne bez „smaržas". Kaut kulminācijās disonancēm pārblīvēts, pamatos tas dziļi tradicionāls, nereti konvencionāls vai sulīgi banāls. Speciālisti lai noskaidro, vai tas nesakņojas anglosakšu evergreens vai t.l. konservātīvi iekrāsotā deju mūzikā. Lūgšanas "swinging" temu, kas pirmoreiz parādās 6. taktī, līdz ar tai radniecīgo ļaunā varoņa baritona solo meldiju esmu dzirdējis pirms gadiem 15—20 samērā līdzīgā veidā toreiz populārajā deju mūzikā. Aizdomas pastiprina abu dziesmu gaužām nekoriskā faktūra. Tēmas, piem., teicami atbilst saksofonu spēles raksturam. Otros basos izteikts t.s. salonveidīgās klaviermūzikas kreisās rokas pavadījums. Nospiežot klavieru labo pedāli, zemais akorda pamattonis skan arī pēc tam, kad attiecīgais taustiņš palaists vaļā. Tā kā korī šāda pedāļa nav, rodas daudz pliekanu kvartsekstakorda veida saskaņu, kur šī zemā toņa vareni pietrūkst. Lūgšana un ļaunais varonis piemērotas "Swingle singers" vai t.l. džeza koriem, kam ir nepieciešamais ritmiskais atsperīgums un intonāciju drošība. Neticu, ka kāds latviešu trimdas koris spētu izdziedāt, piem., ļaunā varoņa īsti holivudiskiem chromatismiem pārblīvēto vidus daļu (106. lpp.), kaut tai sekojošā pārgāju posmā (...tur būs baltsārtam karogam plīvot) varam priecāties par gandrīz vai suģestīvu kora daiļskani. Būtu svētīgi, ja Ramiņš (ja viņš to jau nedara) regulāri darbotos kā amatieru koru apmācītājs. Pieredze noteikti piespiestu viņu „iztīrīt" gaužām chaotisko balsvedību. Līdztekus primas un oktāvas (ne kvintas) korī skan slikti. Lielākas iespējas detonēt, jo koristi nekad īsti nav droši, vai dzied pareizi, vai atkal kas „sagājis dēlī". Visskaidrāk Ramiņa spējas izpaužas īsajā, liegajā noskaņu glezniņā Puķes. Lai arī tur nav nekā graujoša vai īpatna, daudz dzirdētie melodiskie veidoli un trijskaņi dzidri plašā salikumā skan gandrīz vai pirmveidīgi svaigi. Bet vai Ramiņš pats dziedās tenora solista augsto si? Ramiņam diametrāli pretējas šoreiz publicētās V. Ozoliņa amatieru koriem piemērotās dziesmas. To balsvirze rūpīgi izstrādāta, viss liekais attīrīts. Pārāk plaši pielietotā noti-pret-noti četrbalsība galvenokārt šaurā tradicionālo akordu salikumā nereti rada akadēmiski smagnēju nokrāsu, ko mēģina atsvaidzināt atjautīgi iestarpināti disonanču, galvenokārt sekundu, veidojumi. Kā dzidras oāzes atplaiksnī divun trīsbalsīgie posmi dainiski vienkārši daiļskanīgajā Vienā tumšā vakarā vai romantiski smeldzošajā Es tēvu zemei noliecos. Virtuoza kora instrumentācija vietām meistariskajā t.dz. Div' dūjiņas gaisā skrēja un oriģinālā Sensenos laikos, kam gan melodiskā substance tālu zem Ozoliņa labāko darbu līmeņa. T.dz. Pa kam var pazīt necila meldija necilā apdarē, kaut cantus firmus ievīta arī 2. basu un 2. tenoru balsī. Problēmatiski tautas deju Ackups un Jandāls sabalsojumi. Kaut lielisks Jandāla 2. un 4. divrindas pirmais posms, kā arī pavadbalsu humoristiskie teksta saraustījumi un iestarpinātie izsaucieni (Ačkupā), kopiespaids pārāk atgādina neizdevušos korāļu harmonizējumu. V. Baštikam teicama tradicionālā kompozicijas technika, bet ne pārāk īpatna melodiskā vai harmoniskā izdoma. Pagarais oriģināls Vizija tāpēc arī bezpersoniski bāls, turpretim meistariska t.dz. Jātnieciņa dēliņš biju apdare ar veikli iepītiem kanoniem un tēmas pakāpenisku "izkomponēšanos" noslēgumā. Asprātīgie soprāna solo posmi gandrīz vai illustrātīvi raksturo tautas dziesmas erotiski iekrāsoto saturu (Pie tā dziļa avotiņa zeltenīte mazgājāsi...). . Smagu vilšanos sagādā A. Purva darbi — agrāk publicētajos viņš atklājis vērā ņemamas spējas. Nezinu, vai ar šabloniski primitīvajām Tu, Kungs un Zobens Purvs mēģinājis izpatikt galēji konservātīviem mācītājiem vai biedrību priekšniekiem. Kā gluži veltīgu varonību gribētos apzīmēt t.dz. Ņemšu sievu šoruden techniski it veiklo, taču emocionāli gaužām samocīto apdari. Skaistās, ritmiski spriganās 5/8 meldijas īpatnais kolorīts nesaudzīgi sagandēts. Ne visas tēmas piemērotas kontrapunktiskām izdarībām. — Vai teksta, t.i., tā aprakstīto norišu nopelns, ka labāk izdevusies enerģiski pulsējošā Namu ceļot? Ja diriģentam un solistiem ir nepieciešamā amata prasme, abas manējās še publicētās dziesmas, kuras līdz šim divreiz jau atskaņotas, būs pa spēkam arī amatieru koriem. Pirmajā tenora solista it kā liturģiski deklamējošā oriģinālmelodija savīta ar trīsbalsīgā kanonā izvērstu latviešu t.dz. Dzeguze kūko. Kanonveidīgo runas kora posmu (Dziediet mums...) pavada gonga sitieni un pļerkstoša baritona saksofona vai t.l. kariķētā A. Žilinska Padomju Latvija dzied. Pēc maksimāli spēcīgā gonga dārdiena tenora solists rezignēti jautā: "Kā lai dziedam tā Kunga dziesmas svešā zemē?" Otrā dziesmā Nu brīva dzimtene mūsu kora un baritona solista dziedātos posmus nomaina gonga dārdi un deklamētāja izmisīgi kliedzošās vārsmas. Ja pieejams harmonijs vai ērģeles (klavieres nepiemērotas), ar tām var atbalstīt kora intonāciju grūtākos iekritienos. Sīkās iespiedumkļūdas uzmanīgam lasītājam vajadzētu atrast. 164. un 165. lpp. pirmajā taktī deklamētāja teksts novietots tik tālu no attiecīgās līnijas, ka var rasties komiski pārpratumi. Deklamētājam tātad jāsāk skandēt "Groteski gruveši indīgām debesīm draud", nevis „cauri (jābūt cauri) savā ātrumā, neatkarīgi no kora vai solista." Kaut L. Slaucītājs sevi uzskata par vaļas brīžu skaņradi, LK kompozicijas klasē reiz iegūtās zinības viņu paglābj no smagākām pliekanībām. Ne bez melodiskas un harmoniskas "smaržas" ir izteiktā Mendelsona stilā veidotā Senā teika. Apbēdina vienīgi turpat vai visu teikumu pārāk vienveidīgie šablonaizturu noslēgumi. Vājāka melodiskā substance kontrastainajai Dziesma lielos vējos un liriskajai Kad nakts. Arn. Kalnāja Cēsīs 1937. g. sacerēto oriģinālu Plūc ziedus skaistākos glābj pievilcīgais harmoniskais kolorīts un īsais kanons vidus daļā. Melodiskā iecere un formas veidojums šai kordarbā, diemžēl, gaužām šabloniski, nepatstāvīgi. Ar saviem lielformāta darbiem T. Ķēniņš guvis plašu ievērību Kanādā un daļēji arī ASV. Rakstīt amatieru koriem veicamus darbus viņš nav uzskatījis kā savu aicinājumu. Cik zinu, Ķēniņa labākās kordziesmas ar latviešu tekstiem joprojām neatskaņotas. Vīru balsīs publicētā t.dz. Tā tik vien mēs dzīvojam viegli izpildāmā apdarē autora uztverē ir sīks gadījuma darbs, kaut varam priecāties par rotaļīgi gaumīgo, tradicionālo skaņrakstu. Lai panāktu gludāku formas plūdumu, Ķēniņš pārgāju posmos groza dotās meldijas intervallus. Manuprāt žēl, kaut arī Bachs ar folkloru rīkojās līdzīgi, šoreiz skaņdarbs zaudē daļu nepieciešamās klasiskās skaidrības un vienkāršības. Pēc J. Poruka grāmatā Ciemošanās sniegtajām ziņām, Ā. Ābele bija pirmais latviešu mūziķis, kas izanalizējis visus divpadsmittoņu sistēmas celmlauža Šēnberga publicētos skaņdarbus. To nevar nemanīt viņa dziesmā Savā zemē. Vēlās romantikas alterāciju harmonika izmantota vai līdz pēdējai iespējai. Šaubos, vai amatieru koriem būs pa spēkam tās radītās intonācijas problēmas. Pārdomas izraisa arī homofonās korāļveida dziesmas stilistiskā divdabība. 

Galvenās tēmas pirmā puse diatoniska („Karavīri bēdājās" veidols!), "kapājoši" skaudrās līnijās tverta (teksta ciršanas motīvs!). 
Pirmā un ceturtā pantiņā tēmas otrā puse noslēdzas ar izteiktu dorisko kadencu, otrā un trešā tā it negaidīti aizmodulē uz friģisko skaņkārtu. Kā še iederas superchromatisko, it samocīto pavadbalsu veidotie skarbi disonējošie akordi? Andreja Jansona figurēta korāļa veidā izstrādātā t.dz. Visiem rozes dārzā ziedē? apdare — bez spilgtākas personības izpausmēm. Gandrīz vai vizuāli ilustratīva gan viļņojošā 3. divrindā. Divi tautas dziesmu apdares I. Saksam. Brīžiem lieliski skan korāļveidīgi četrbalsīgā Svilpj ir bite eglājā. Mazliet traucē pārāk atšķirīgo stilu maisījumi — 3. un 4. takts harmonizācijas principi pavisam citādi nekā 1. un 2. taktī. Arī dziesmā Izauga ieviņa nav īsti skaidrs, kāds autora „es" — īsti melngailiskas saskaņas mainās ar paskarbām disonancēm. Jāņa Mediņa daiļradē mainās augstas galotnes ar dziļām lejām. Šoreiz iespiestā Dziesmu kalnā pieskaitāma lejām. Kaut īsā dziesmiņa akordiski daiļskanīga un balsvedībā mana dzimuša simfoniķa dziļo iekšējo loģiku, tematiskais materiāls ļoti necils, ja ne banāls. Arī J. Poruka 1952. g. Lieldienās radītā Karavīra šūpļa dziesma aptver, tikai vienu lapaspusi, taču tā, pretēji Mediņam, dziļu mūzikālu domu pilna. Pirmo tenoru tema, nereti zem baritonu sākumā ostinētās pavadbalss, gandrīz vai dainiski vienkārša, klasiski skaidra. Asprātīga balsvirze rada brīžiem it neparastas saskaņas, tālu ārpus tradicionālās harmonijas ietvariem. Baidos, ka amatieru koriem tās var radīt nepārvaramas intonācijas grūtības. Žēl, jo dziesma viena no latviešu vīru koru literatūras saistošākajām, savdabīgākajām. 173. lpp. biezā krājuma ievadvārdos lasāms, ka bez profesionāliem mūziķiem šoreiz dziesmas bija iesūtījuši „arī diriģenti un daži ar trūcīgāku technisku gatavību". 
Daļa šo darbu noraidīti, bet daži „ar nedaudz korektūras dažu citu apsvērumu dēļ" krājumā tomēr iespiesti. Man šķiet, ka minētos „citus apsvērumus" būtu bijis labāk neievērot un gaužām vājās E. Maršaua, E. Stota un D. Vītola dziesmas atstāt tomēr malā. — Nošu iespiedums, atskaitot pārāk redzamos labojumus, visumā glīts un skaidrs. Turpmāk gan rūpīgāk būtu „jālasa" korrektūra — iespiedumkļūdas, diemžēl, neskaitāmas. Arī teksta izkārtojumam jāpiegriež vairāk uzmanības. No pieredzes zinu, ka, „veči" nelaimīgi, ja nevar uzreiz atrast, kurai notij atbilst „šis" un kādai — „tas" (sacītajam raksturīgs piemērs rodams 154. lpp. sākumā). — Uzmanīgāks lasītājs būs varbūt jau ievērojis, ka Viru balsis, 111 ievietotos darbus esmu iztirzājis, vadoties no kvantitātīvā satura rādītāja. Jo — vai kvalitātes un kvantitātes attiecības nekļūst liktenīgas trimdas koru tālākdzīvošanas iespējām? Vai dažādas "uzstāšanās", dziesmu svētkus ieskaitot, neatkārtojas pārāk bieži? Vai sekas, pēdējā brīdī mēģinot veikt gadiem nokavēto, nav nepietiekami sagatavoti atskaņojumi un pārmocītas balsis, it īpaši tenori? Vai apzinīgākie un muzikālākie dziedātāji nereti nesajūt sarūgtinājumu, ka pašai mūzikai laika tikpat kā neatliek, ja visu mēģinājumu jākaļ tikai pārblīvēto programmu "melnās notis"? No otras puses zinu, ka it daudz dziedātāju kurn, ja pārāk ilgi ar "nevajadzīgām finesēm ķēpājas". Kvantitātes princips te jau it dziļi iedoktrinējies. Man šķiet, šis gordiskais mezgls būtu jāievēro skaņražiem radot. Daudziem koriem kļūst aktuāls arī veco dziedātāju jautājums. Vai nebūtu iespējams izveidot jaundarba atsevišķās balsis tā, ka tās paildzinātu, ne saīsinātu dziedātāju balsu mūžu? Vai arī pavadbalsis nav iespējams izstrādāt melodiski interesantas? Jaunieši muks no mūsu koriem, ja, piemēram, baritoniem jāmīcās tikai pa harmoniskiem staipekļiem. Vairāk svaigu, patstāvīgu domu, neatkarīgi no pielietotā stila vai formas! Labāk vienu skaidru, izsvērtu, izsijātu domu nekā 10 lappušu trafaretu atgremojumu. Un vai tik neparasti, ja kādreiz vīru balsis apvienotu ar dažādiem instrumentiem, koklētājus un sitējus ieskaitot ? Pastāvēs, kas pārvērtīsies! 
Andris Vītoliņs 

40 “Latvju Mūzika” nr. 5 (01.01.1972.) | Leonīds Slaucītājs, Longīns Apkalns, Val. B.,

LATVJU DZIESMA BRISBENĀ, LESTERĀ, GAREZERĀ 

I 
KOPKORA KONCERTS AUSTRĀLIJAS LATVIEŠU 20. KULTŪRAS DIENĀS 
levērojams skaitlis — 20 gadu, 20 kultūras dienu, kurās visās piedalījušies arī kori! Cik dziesmu nav izdziedāts, cik klausītāju siržu iesildīts! Lai gan attālumi starp Austrālijas galvenām pilsētām Brisbenu, Sidneju, Melburnu, Adelaidi mērījami 600—700 jūdzēs un uz Pērtu no pretējās tālākās pilsētas tūkstošos, kultūras dienas norisušas ik gadu, pulcējot kopkori, kurā dalībnieku aizvien bijis no pāra līdz pat vairākiem simtiem. Tā arī 1970. gada sešās pēdējās decembra dienās siltajā un brīžiem pat karstajā subtropiskajā klimatā kāds tūkstotis klausītāju (vai pat pāri par to) varēja no jauna pakavēties latviskā saimē un gūt jaunu garīgu spēku turpmākām dienām. 
No trim tālāk aprakstītiem notikumiem pirmais norisa jau 1970. gada beigās, bet gausā pasta dēļ atsauksmi par to saņēmām tikai tad, kad LM 4. numurs jau bija spiestuvē. 

Reizē ar skumju sirdi jāpiemin, ka starplaikā — 1971. gada 12. septembrī Sidnejā — savukārt aizsaulē aizsaukts pats atsauksmes autors. Būdams izcils zinātnieks, profesors Dr. Leonīds Slaucītājs līdztekus bija "draugos ar mākslu", un LM lasītāji vēl atcerēsies viņa atsauksmi par līdzīgu koncertu 1968. gada nogalē Sidnejā. Bez tam aizgājējs bija uzrakstījis LM kādu rakstu par Tālajos Austrumos sastapto komponistu Hariju Ori, taču šis raksts, kas it kā jau bijis nodots pastā, līdz šim brīdim redakcijā vēl nav saņemts. 

Apceramais koncerts notika trešdienas vakarā (30. decembrī) Brisbenas pilsētas namā, un tā programma bija labi sakārtota — labāk kā dažkārt un cituviet latviešu pasaulē. Reminiscencēm bija dota veselīga deva ar retāk dzirdētām senām dziesmām un svaigumam — ar daudzām, ko atskaņo mazāk. Ir apbrīnojami, ka kopkorim, kuru šoreiz veidoja septiņi atsevišķi kori, nebija jābaidās nedz no grūtākām J. Graubiņa dziesmām, nedz no draiskajiem Ē. Freimanes sabalsojumiem, nedz arī no tādiem darbiem kā P. Barisona Aiz ezera balti bērzi vai lielās J. Vītola dziesmas Upe un cilvēka dzīve un beigās atskaņotās Br. Skultes varenās kantātes Dziesmu vairogs (ar spožo solistu J. Franku un Dž. Stīvensa ļoti labo ērģeļpavadījumu). Lirisko dziesmu novadā šo rindu rakstītājs savu Zvaigžņu lietu dzirdēja tik precīzi, tik izjusti kā vēl nekad līdz šim! Diriģenti Voldemārs Rullis, Ēriks Ozoliņš un Viktors Bendrups ir sen pazīstami un augstu vērtēti: Ruļļa monumentālā vadība, Ozoliņa izcilā precizitāte, Bendrupa temperaments nesa augstumā ikkuru dziesmu! Kaut trimdā un dzimtenē dzirdēti tūkstošnieku kori, šis nepilnu divu simtu koris bija īstena vienība, kur kopnoskaņu neapmigloja agrāki vai vēlāki balsu iekritieni, un pieminēto diriģentu rokās tas bija patiešām precīzijas instruments! Un kādā technikā! Ne vārdu garumi (kā, piemēram, Ē. Freimanes 12 pantu Sudmaliņās), ne nošu daudzums, nedz raibie iekritieni nešķita tādi, kas būtu radījuši kādu grūtību vai šķērsli. Parastāko ritmu un tempu dziesmās — kā A. Kalniņa Latvju himnā, reti dzirdētajā J. Reinholda Sviniet gaviļu dienu, E. Melngaiļa Tautai un otrā Kalniņa dziesmā Sila ziedu vainadziņš — skaņu plūsma bija īstena. Tā tiklab dziesmu izvēles, kā solido un precīzo atskaņojumu dēļ klausītāji par šo Piektā kontinenta latviešu koru koncertu varēja būt dziļi apmierināti, reizē gaidot nākošu līdzīgu sarīkojumu. — Patīkama vēsts visai latviešu saimei pasaulē ir, ka 1971. gada beigās LAA Kultūras fonds laidīs klajā grāmatu par visām 20 līdzšinējām kultūras dienām. Mūzikas laukā svarīgs veikums ir arī E. Biezaiša vadītais plašais mūzikas archīvs, kur vienuviet sakrāts tūkstošiem latviešu autoru darbu, no kuriem interesenti var dabūt kopijas. Tā Austrālijas latvieši vispār devuši un joprojām dod vērtīgu ārtavu latviskās kultūras saglabāšanā un veidošanā. 
Leonīds Slaucītājs 


II 
ANGLIJAS LATVIEŠU 9. DZIESMU DIENAS LESTERA 
Tradicionālās Anglijas latviešu dziesmu dienu pilsētas Lesteras (Leicester) „vārti atvērās un palodās pacēlās" — tā Margarita Ausala citēja Ausekļa vārdus — arī 1971. gadā Anglijas latviešu 9. dziesmu dienām. Lielsarīkojuma vieta — baltā Demonforta aula (Demontfort Hall) laistījās dzidras un karstas vasaras saules staros, tā ka chronists gandrīz sāka šaubīties, vai patiesi atrodas Anglijā, kas taču izslavēta kā miglas un lietus zeme. 30. jūlijā, pirmajā svētku dienā, Demonforta aulā norita kora mēģinājumi. 31. jūlija rītā tā vēra durvis jauniešu rītam ar sekojošu tautas deju lieluzvedumu. Jauniešu rītā saviļņoja aina uz lielās aulas estrādes. Plašo un augsto dziedātāju tribīni svabadi pildīja Anglijas latviešu jaunatnes koris: tuvu pie 80 jauniešu, kas, saviem vecākiem ierodoties Anglijā, nemaz vēl nebija pasaulē nākuši.

Piezīmējams, ka manuskriptā pirms J. Reinholda dziesmas vēl bija pieminēts tagad Rīgā par dziesmu svētku himnu atzītais P. Barisona darbs Dziesmai šodien liela diena, bet, kā to man rakstīja kollēga A. Ķiploks (1971. g. 28.11), šo sākumā Brisbenas koncertā paredzēto darbu vēlāk rīcības komiteja "noņēma no programmas" (tas gan iespiests kultūrdienu nošu krājumā). Kā Barisona, tā Reinholda dziesma pamatīgi "iztirzāta Austrālijas Latvietī — ir sakarā ar pašām kultūrdienām, ir kādā recenzijā par Melburnas Rotas gadskārtējo koncertu (pēdējo savās "Skaņās un atskaņās" Jaunās Gaitas 82. numurā savukārt komentējis I. Sakss). Tālāk jāatzīmē, ka Brisbenā līdzās jau augšā nosauktajām dziesmām un Lielbritānijas un Latvijas himnām vēl atskanēja J. Graubiņa t.dz. Tek saulīte tecēdama un Alutiņš, bāleliņš, J. Vītola t.dz. Aun, meitiņa, baltas kājas, bez tam ļ Norviļa oriģināls Kalna bērēji un t.dz. Kā gan tas var būt un otra Ē. Freimanes t.dz. Sijā auzas, tautu meita. Kā redzams, visi 17 šoreiz atskaņotie darbi bijuši jauktam korim. No citiem sarīkojumiem Brisbenā šeit vēl būtu jāpiemin ar kultūras dienas atklāšanu savienotais koncerts sestdien, 26. decembrī, Twelfth Night teātrī. Tajā piedalījās soprāns Brigita Saiva un pianiste Mirdza Stūre, no kurām pirmā atskaņoja 11 L. Slaucītāja solo dziesmas, bet otra māksliniece — tā paša autora klaviersonātu. Par šo koncertu nekāda recenzija mums, diemžēl, neatnāca, un tas palika laikam neapcerēts arī Austrālijas Latvietī. V. B.
 
Alberts Jērums viņus pulcina kopā no Bradfordas, Mančesteras, Dienvid- un Ziemeļanglijas, māca balsis, slīpē priekšnesumu, un panākumi neizpaliek. Šā kora atskaņojumi veidojas skaidrās, tīrās līnijās ar visu to svaigo skanīgumu, kāds piemīt tikai jaunām balsīm. Kora darbs rit rēgulāri, tam aktīvi nākotnes plāni, ko paredzēts veikt noteiktos intervallos. Anglijas latviešu jaunatnes koris definējams kā spulgs ceļrādis mūsu trimdas nākotnes gaitai. Latviešu kultūras celsmē šī gaita "likumsakarīgi ved pēc valdemāriskā posma kronvaldiskajā" — Ulža Ģērmaņa atziņa. Pēc tam sekoja Līdsas kokļu ansambļa Dziesmu rotas atskaņojumi, ko bija iestudējis Andrejs Pommers. Publikas priekšā stājās arī divas jaunas vokālsolistes Dagnija Balode un Lilija Zobena. L. Zobena pie tam atskaņoja divas pašas komponētas dziesmas. Jauniešu rītam Demonforta aulā pieslēdzās tautas deju lieluzvedums, ko bija sagatavojusi Vera Rulliņa. K. Uskalis pieteica atsevišķās deju kopas, sešas skaitā, kas dejoja gan katra atsevišķi, gan visas kopā. Varēja vērot, ka tās bija daudz vingrinājušās, lai uzvedumā iespējami labi nodejotu savas dejas. Ja neraugoties uz lielo un rūpīgo darbu, daža kopa tikai ar uzskatāmu piepūli daudzmaz korrekti paveica sarežģītos soļus un figūras, tad šis apstāklis zīmē lielu jautājuma zīmi pie apzīmējuma tautas dejas, kas bija likts uzveduma virsrakstā. Gandrīz visās dejās uzkrītošā itin vienveidīgā lēkāšana un kāju piesišana nogurdināja ar savu eksaltācijas vienmuļību. Skatītāji spilgti sajuta māksliniecisko kontrastu, kad plānā iznāca viesi igauņu dejotāji un savā O'tge ja vasemba tikai līgani pastaigājās, neko vairāk. Gribētos cerēt, ka mūsu attiecīgo sarīkojumu Vadītāji un plānotāji sakarā ar šo pieredzi nodosies dažām auglīgām pārdomām. 

Otru reizi Anglijas latviešu 9. dziesmu dienu dalībnieki pulcējās Demonforta aulā 1. augusta pēcpusdienā uz koru kopkoncertu. Necerēts krāšņums apžilbināja skatītāju acis: apmēram 320 dziedātāju lielajā estrādē, pašā priekšā jaunatne — Anglijas latviešu jaunatnes koris ar viesiem (uz Lesteru bija devušies no Vācijas Hamburgas un Ķelnes kori, daļa Minsteres kora, Oldenburgas dziedātāju kopa, no Zviedrijas Viduszviedrijas un Gēteborgas kori). Anglijas latviešu dziesmu dienu sirds un dvēsele A. Jērums, vērodams estrādē līgojošo kori, saviļņots puspiesevis noteica: "Ja man pirms gadiem 10 kāds būtu teicis, ka šodien Lesterā dziedās šāds koris " ." Nodziedājis himnas kopā ar publiku, apvienotais koris atskaņoja H. Pavasara kompoziciju Tautas karogs. Skaņdarba pirmā daļa, kurā ietilpināts skandēts teksts divām personām, veidota no dažādiem vairāk vai mazāk blīviem motīvu un akordu sabiezinājumiem, kuru kopsakarības pagrūti saklausāmas. Pārskatāmāks skaņdarbs kļūst otrā daļā, kurā komponists devis visai pateicīgu uzdevumu korim. Šeit diriģents A. Jērums bija panācis ļoti dinamisku un intensīvu vokālspektru, kas deva lielisku ieskaņu visai sekojošai programmai. Līdzīgā kuplumā A. Jērumam vēlāk izdevās atraisīt arī H. Pavasara Viņpus Rīgas suņu muiža un J. Kalniņa Līgo dziesmu, toties 
vājāku iespaidu atstāja V. Ozoliņa Dzērves un ērglis. E. Šēnfelda dziesmas Latvijas saullēktam kompozicijā iezagušies formas šķēršļi, kurus nejaudāja pārvarēt nedz diriģenta izdoma, nedz dziedātāju centība. A. Jēruma vadībā atskanēja arī programmas vienīgā sievu kora dziesma — V. Bērzkalna Ai, zaļā bērzu birze. Otrs diriģents Arvīds Norītis savai programmas daļai bija ziedojis daudz darba, kas parādīja panākumus. Drusku pakūtri, taču itin tīri padevās E. Dārziņa Ciānas bērni un iepriecinoši droši A. Kalniņa Tēvijai (ja atskaita vienreizēju basu "aizpeldēšanu"). Bez riska kā arvien izskanēja H. Pavasara Klusās dienas brīnums un E. Melngaiļa, A. Feila, un V. Dārziņa tautas dziesmu apdares Rīgas torņa gala zīle, Div' pļaviņas, Es izaugu pie māmiņas). Problēmatisks izvērtās A. Jurjāna kantātes Tēvijai atskaņojums — katrs diminuendo kļuva arī ritenuto un otrādi: katra skaļuma kāpinājums atnesa arī tempa paātrinājumu. Īpaši iesākumā A. Jurjāna kantātes itin spirgtā mūzika tādā interpretācijā visai saļodzījās. Kantātes sirsnīgo lūgšanas solo ar varenu spēku dziedāja I. Tepfere-Pētersone. 

Pie labajām Demonforta aulas ērģelēm bija paredzēta Anita Grigale-Rundāne no Parīzes, bet sakarā ar traucējumiem sarakstē māksliniece Lesterā neieradās. A. Jērums turpat uz vietas pierunāja ērģeļu spēlei Stokholmas viesi Andri Vītoliņu. Dienām un arī pa daļai naktīm vingrinājies (Anglijā ērģeļpedāļi ir drusku citādi nekā kontinentā), A. Vītoliņš savu uzdevumu veica itin labi, gan vietām drusku par nervozu reģistrēdams, kas sevišķi uzkrita E. Vīgnera darbā Kā Daugava vaida, ar kuru A. Pommers ievadīja vīru koru posmu. Vīru dziedājumā dažas nedrošības J. Vītola, A. Kalniņa un V. Baštika dziesmās (Rekviēms, Šī dieniņa mums pieder, Dziedātāju sievu ņēmu) laikam vedamas sakarā ar ierobežoto mēģinājumu skaitu — kopkorim sadziedoties, vīru kori pie mums allaž draud palikt drusku novārtā. Visumā būtu jācenšas vīru koru sastāvu uzlabot ar dažām spilgtākām tenoru balsīm. Ļoti svarīgi būtu, ja visi diriģenti nākotnē padomātu par elastīgāku dinamiku: visā koncertā neatskanēja neviens īsts piano. Arī pašās klusākās vietās dinamika nekad neatkāpās zem mezzo forte. Koru kopkoncertu mazliet apgrūtināja dažas, paldies Dievam, negaras runas, kā arī saviesīgas izdarības. Notika, piemēram, gados vecākā dziedātāja apbalvošana, kas apbalvotajam gan bija saistīta ar sarežģītu kāpelēšanu pa visai stāvo un augsto kora tribīni uz augšu un leju. Apbalvojumu saņēma ģimene, kas kopkorī bija pārstāvēta ar vislielāko locekļu skaitu. Vēlāk gan dzirdēja, ka korī dziedājušas ģimenes ar vēl kuplāku dalībnieku skaitu ... Necilākajā Lesteras universitātes zālē savukārt bija sarīkots latviešu laikmetīgās mūzikas koncerts. Te programmā uzmanību saistīja divi pirmatskaņojumi: H. Pavasara 3 dziesmas Dr. A. Karpa piemiņai un E. Šēnfelda Duo flautai un vijolei (1971). H. Pavasars uzrakstījis rūpīgā technikā nostrādātu triju dziesmu ciklu. Pirmās dziesmas visai abstraktie mūzikas veidoli iegūst emocionāli traģiskus vaibstus otrā un it īpaši trešajā dziesmā. Ar H. Pavasara dziesmām, kuras reljefi un daudzkrāsaini pavadīja Daina Pavasara, koncerta publikas uzmanība pievērsās ļoti simpātiskajai Zviedrijas viešņai Ileānai TepfereiPētersonei. Viņas mecosoprāna izcilais materiāls un vērienīgais skolojums visai valdzināja klausītājus. Nākdama no Stokholmas operas skatuves, māksliniece tomēr it teicami orientējās tvirtajās kamerdziesmās un deva jauku pirmatskaņojumu H. Pavasara skaņdarbiem. Koncerta otrā daļā I. Tepfere-Pētersone dziedāja Andra Vītoliņa un Jāņa Mediņa dziesmas. Visiespaidīgāko kāpinājumu māksliniece panāca A. Vītoliņa Brāļu kapos, aizēnodama pat pašu komponistu, kas sēdēja pie klavierēm, uzskatāmi noguris pēc garas pie ērģelēm pavadītas dienas. A. Vītoliņa nekrāsainais pavadījums nedarīja laba arī Jāņa Mediņa dziesmām. Tās gan bija izvēlētas tādas, ka diezvai saistītu uzmanību arī citos, labvēlīgākos apstākļos. Koncerta otra vokālsoliste Ksenija Bidiņa, dziedādama A. Jēruma Mūziku mecosoprānam, flautai un vijolei, šoreiz tikai lēnām iesila šīs ļoti īpatnās, lielisku mūzikālu ideju bagātās kompozicijas atskaņojumā. Viņas visai patstāvīgas partneres bija Kl. Melville (flauta) un Dl Atertone (Atherton; vijole). Abas angļu dāmas ar bravūru veica arī E. Šenfelda Duo pirmatskaņojumu. Duo forma skaidri disponēta, taču iestrādātais mūzikas materiāls ne visai vienādas kvalitātes. lespaidīga autoram padevusies vijoles partija, kurai vietām tīri vai klavierniecisks vēriens. Dž. Atertone ar Dž. Forsteru pabeidza programmu ar A. Jēruma Sonātu nr. 2 vijolei un klavierēm (1966). Abi interpreti bija teicami uztvēruši skaņdarba raksturu, kādu to iezīmē tiklab Jērumam raksturīgi kontemplātīvi posmi, kā Jēruma mūzikā retāk sastopami klasicistiski veidoli, tā arī folklorai ģenuīnas melodiju lielfrazes. Atliek vēl pieminēt visādā ziņā atrakatīvo Dž. Blechu, kura koncerta sākumā spēlēja T. Ķēniņa Sonātu klavierēm (1961). Šai skaņdarbā autors virtuozi projicē stila impresijas, kuru plašais loks ietver tiklab 19. kā 20. gadsimta impulsus — dažā vietā ieskanas it kā Čaikovska parafraze, citā atkal it kā P. Hindemita 1936. gadā rakstīto lielo klaviefsonātu „jaunbaroka" žesti. Dažos klausītājos iebildumus izraisīja četri koncertā piedalījušies angļu mākslinieki. Kādā „recenzijā" bija pat aizrādīts, ka T. Ķēniņa sonāta spēlēta no notīm, it kā laba mūzicēšana no notīm pati par sevi būtu ļaunums. Mums izcilu instrumentālistu nav visai daudz. Vai skaņdarbi, kam dotajos apstākļos nav sagādājami piemēroti resp. kvalificēti latviešu cilmes atskaņotāji, būtu atstājami ārpus koncertu programmām? Protams, dziesmu svētkos koncertu rīkotāju uzdevums pirmā kārtā ir parādīt latviešu māksliniekus, taču arī tādai variācijai kā Lesteras koncertā attaisnojumu dod — panākumi. 1. augustā universitātes zālē notika rakstnieku rīts, kam Margarita Ausala bija devusi nosaukumu „Latvijas lokā". Dažam šķita, ka galu galā varēja arī teikt „bilžu technikas lokā", jo literātu sniegumi tika izskaistināti ar nepārtrauktām krāsainu diapozitīvu projekcijām uz ekrāna. Projekciju dēļ zāle bija gremdēta pustumsā, nekļūdama gaišāka ari iestarpināto mūzikas atskaņojumu laikā. Tas maz traucēja Liliju Zobenu, dziedot pašas kompoziciju Veļu laikā, jo tās skaņraksts tā vai tā likās iesprūdis kaut kur veļainē. Grūtāk klājās labi sagatavotajam Londonas kokļu ansamblim, kas tumsā esot dabūjis gandrīz vai no galvas spēlēt A. Jēruma un L. Apkalna kompozicijas. Sava gaismiņa bija lasītāju pultij, no kuras literāti (visiem pa priekšu Jānis Andrups ar skaisto eseju „Latviešu vārdu māksla") pasniedza savus gara bērnus — par cik tie mierīgi gulēja manuskripta šūpulī. Jestrākie interpreti, kā, piemēram, Alant Vilis, ātri izkustējās no gaismiņas loka un rīkojās tāpat pa pustumsu, šāda veida rakstnieku lasījuma pārfunkcionēšana mistērijā ir lieka un nevajadzīga. Pie tam izvēlēto diapozitīvu kvalitāte nebija nedz krāsās, nedz arī motīvu technikā augstvērtīga un pa lielākai daļai bez tematiska sakara ar lasītajiem sacerējumiem. Universitātes zālē notika arī abas dziesmu dienu teātra izrādes, kurās uzveda Anšlava Eglīša komēdiju Omartija kundze. Cik tīkama un slavējama arī nebūtu DVF Volverhamptonas nodaļas drāmatiskās kopas darbošanās, tik tieši un uzskatāmi tā atklāja ari šādu pasākumu robežas. Tās sākās jau pie lugas izvēles: spēlētā gabala iniciālais impulss nav vis drāmaturģiskas, bet gan literāras dabas. Lai tam atbilstu, nepieciešama izkopta, uz elpas balstīta aktieru runas technika bez dialektu pieskaņām. Tālāk nepieciešama laba ķermeņa kontrole, lai aktieri pastāvīgi „nepeldētu" liekās kustībās. Vārdu sakot, vajaga daudz teātra technikas, lai viss iznāktu „dabīgi". Volverhamptoniešiem laimējās, jo vismaz titullomas tēlotāja Ingrīda Haritonova ieturēja nepieciešamo skatuvisko disciplīnu, radīdama tēlu, kas, kaut ar pašauru izjūtu amplitūdu, iespiedās tomēr atmiņā kā ticami lietišķs un sirsnīgs bez sentimentalitātes. Bez aprakstītajiem sarīkojumiem dziesmu dienu programmā vēl bija preses konference, A. Mazīša gleznu skate, atsevišķa gleznu un daiļamatniecības izstāde un dziesmu dienu balle. Visas šīs gaitas dienām ilgi sirsnīgā kopībā izstaigājuši, dziesmu dienu dalībnieki beigās tomēr tika šķirti un izdalīti baltajās un melnajās avīs, sadalot tos pa luterāņu un katoļu 
dievkalpojumiem (pie kam paliek pašu labo ganu izšķiršanā, kur Lesterā ganījās baltās, kur melnās avis). Šķita, ka vairums dziesmu dienu dalībnieku nesaskatīja šādas šķirošanas nepieciešamību. Pildīdams savas kristāmzīmes nolikumu, chronists ieradās luterāņu dievkalpojumā, sekoja Andra Vītoliņa ērģeļspēlei ar bagātīgiem trompešu reģistriem pedālī, klausījās sprediķi ar plašām pamācībām, kā mums būs dziedāt, un apbrīnoja shake hands gratulācijas altāra priekšā pēc labi paveiktā sprediķa. Londonas koris A. Jēruma vadībā atskaņoja Lūcijas Garūtas kantāti Dievs, Tava zeme deg! Pareizāk sakot, mazu šīs lielās orātorijas daļu. Tās rekonstrukcijas pamatā likti nepilnīgi nošu materiāli, kurus vēl kara laikā no Kurzemes cietokšņa pārveda uz Zviedriju. H. Pavasars šim fragmentam uzrakstījis no kompozīcijas motīviem darinātu ērģeļievadu un papildinājis trūkstošo pavadījumu. Turpmāk ieteicams svītrot ērģeļpavadījumu tēvreizes dziedājumam, lai tā skanētu a cap pell a — kā tas bija original vērsijā. L. Garūtas kantāte H. Pavasara redakcijā tagad labi atskaņojama, un šo rindu īpašs nolūks ir pievērst koru un diriģentu vērību šim skaņdarbam. Kaut šoreiz atskanēdams miniatūrveidā, tas atgādināja, ka te latvieši sastopas ar pašu nozīmīgāko orātoriju, kāda viņiem ir. Londonas latviešu koris dziedāja droši un skanīgi, tāpat arī soliste Ks. Bidiņa. lepriecināja solists Alfr. Tālbergs. Jācer, ka viņš savu kaut nelielo, tomēr dzīvi skanīgo baritonu turpinās izkopt nozīmīgiem nākotnes uzdevumiem.

(Otra piezīme, jau grāmatā Latviešu dziesmu svētki trimdā (94. lpp. un 74. piezīmē 129. lpp ) pieminēju Anglijas latviešu dziesmu dienu numerācijā ieviesušos kļūdu, kas radās, organizējot par sestajām nosauktās piektās dziesmu dienas Lesterā 1958. gadā. Pēc tam šo kļūdu atļāvos vēlreiz pieminēt LM. 1. numurā, rakstā par 1967. gada dziesmu dienām, kas arī notika Lesterā un faktiski bija dēvējamas par septītajām (starplaikā, 1961. gadā, kārtējās dziesmu dienas notika Bradfordā). Tā pati kļūda acīm redzot turpināta arī pērngad un tai pašā Lesterā, kas skaidri rāda, ka manai taisnības iecirtībai jāpiekāpjas ieražas priekšā. Galu galā arī viens otrs debesskrāpis, īpaši hoteļi, iztikuši, piemēram, bez 13. stāva, un tādēļ vien neviens par nabagu vēl nav palicis. Šādā sakarā, lai cik kārdināts, L. Apkalna apceres nosaukumu atstāju nekomentētu un ceru vairs „neprotestēt" arī tad, kad Anglijas latvieši svinēs savas nākošās — desmitās dziesmu dienas. V.B.)

Longīns Apkalns 

TREŠA DZIESMU DIENA GAREZERA 
Arī šis 1971. gada 14. augustā notikušais sarīkojums jau pieder kārtējiem, kādi pieminētajā latviešu sabiedriskajā centrā līdz šim rīkoti ik pārgadus „lielo" dziesmu svētku starplaikā. Tāpat visumā līdzīgs bijis dalībnieku sastāvs: šoreiz vadonī atzīmētas 17 vienības ar 415 dziedātājiem, no kuriem uz estrādes redzējām divi trešdaļas. Kā agrāk, kodolu veidoja Kalamazū, Grandrapidu, Čikāgas, Indianas, Klīvlandes un Milvoku vienības, kam klāt nāca vēl daži detroitieši un Toronto Viestura vīri (pēdējo vidū arī Kanādas latviešu dziesmu svētku biedrības priekšnieks 2. šmits). Līdzās himnām jauktais koris vēl atskaņoja A. Ābeles Lūgšanu, J. Vītola Gaismas pili un Saules svētkus, E. Dārziņa Ciānas bērnus, I. Sakša Pie Staburaga, P. Barisona Latvijā un piecus A. Jurjāja, M. Gubenes, J. Poruka, J. Norviļa un A. Kalnāja sabalsojumus — Aiz upītes es uzaugu, Es uzkāpu kalniņā, Pavasara dziesmu, Noriet saule vakarā un Dzeltens mans kumeliņš. Sieviešu kora posmā savukārt bija J. Poruka, V. Bērzkalna un J. Graubiņa sabalsojumi (Lakstīgala kroni pina, Ai zaļā bērzu birze, Skaista mana brāļa sēta), bet vīru daļā — T. Ilsteres sabalsojums Aun, meitiņa, balti kājas, V. Baštika Vasara, H. Pavasara Jāņu laiva, J. Straumes Pie Baltijas jūfas, E. Dārziņa Mūzām zili un J. Graubiņa Lāčplēšu dziesma (trīs pēdējās domātas kā "cīnītāju sasaukšanās", pirms kam īsu uzrunu teica DV priekšnieks V. Hāzners). Pavisam kopā atskanēja tātad 22 dziesmas un — bez starpbrīža, bet tā kā viss rita raiti (ieskaitot māc. V. Vārsberga lūgšanu un ALJA priekšnieka Z. Ķezbera atklāšanas runu), tad koncerts ilga tikai ap divi stundas. Diriģēja 13 vīri un sievas: A. Kalnājs, E. Brusubārdis, V. Meļķis, J. Odris, O. 
F. Ritums Kļaviņš (kam mūža ritums pārtrūka traģiskajā 16. oktobri), bez tam vēl A. Sinepe, R. Balodis, R. Zuika, G. Skujiņa, T. Ozoliņš, V. Aparjods, J. Barušs un vismaz Amerikā nekur neredzētais V. Eizāns. Visiem viņiem (un viņām) lielāka vai mazāka pieredze ar kori, tāpat dziedātāji šķita zinām savas balsis, līdz ar ko pieminēto programmu varēja klausīties ar itin dzīvu interesi. Protams, bija arī pa kļūmei, un „dzirdamākās" — kā pamatīgajā recenzijā Laika 70. numurā („Uz dziesmu svētku simtgadi") to jau pateicis A. Purvs — gadījās taisni diriģentiem ar vislielāko praksi. Taču šādas lietas bez vairākiem kopmēģinājumiem ir parastas, un, vērojot, cik „īpatni" var būt daža korvadoņa pašizdomāti „žesti", nav jābrīnās, ja kāda grupā tenori (vai alti) savus iekritienus sāk un beidz tad, kad citi (un citas) to jau izdarījuši... Arī tīri mūzikālā ziņā (pieverot acis pret ārišķīgām lietām) Garezera kopkoncerts atstāja labu kopiespaidu un vienu otru jauku atmiņu, jebšu gandrīz visas dziesmas bija tādas, kas jau dzirdētas daudzreiz agrāk. Bet vai ar to vien pastāvēsim? Tai pašā Laikā A. Purvs piebilst, ka „dažu oriģināldziesmu būsim ar savu atmiņās koptu mīlestību nomocījuši, bet jaunas dziesmas paliek tikpat kā neaiztiktas", un, kaut arī Garezerā nevar veikt to, ko var, piemēram, Klīvlandē vai Toronto, sava taisnība Purvam tomēr paliek. Pie tam jaunāku skaņu netrūkst arī tautasdziesmā, kur itin droši varētu parādīt pat šo to no interesantākā, kas pašreiz atskan dzimtenē (piemēram, Aldona Kalniņa vai pat kādu P. Dambja darbu). — Otrs notikums Garezerā bija iepriekšējā vakarā sarīkotais jauno mākslinieku koncerts. Agrāk šādus koncertus nevarēja īstenot piemērotāku klavieru trūkuma dēļ, bet ar filantropa R. Hirša ziedojumu stāvoklis nu ir labāks, un, ja kādreiz šai centrā uzbūvēs arī attiecīgas sarīkojumu telpas, (šoreiz bija jāiztiek ar gaitenim līdzīgo ēdamzāli), tad tas būs jau pavisam labs. Šai dziesmu dienas „priekšvakarā" piedalījās trīs nopietni ņemamas pianistes: nesen kā mūzikas maģistres grādu ieguvusi D. Langena (V. Dārziņa Sonata in F), bez tam vēl mūzikas studentes A. Zirnīte (T. Ķēniņa klaviersonātas 2. un 3. daļa) un D. Blaumane (J. Vītola Variācijas par t.dz. Ej, saulīte). Jauniešu koncertā koklēja Ilze Cakare, Ilze Šmite, Ilze Pičukāne, Rita Āpše un dziedāja Anita Ziediņa, Ieva Greize, Ilze Rūķe, Inta Malēja un Māra Skrupšķele 
bija arī citu solistu partnere (izņemot I. Bārušu, kuru pavadīja viņa māsa Maija B.). Pārējie mūzicētāji (arī vēl studenti) bija čellinieks J. Ķēniņš (T. Ķēniņa Divu dialogu 2. num., J. Vītola Skice), vijolnieks Art. Jansons (Hendeļa Re-mažora sonāta) un dziedoņi D. Kārkliņa un I. Barušs (Vītola, Alfr. Kalniņa, H. Pavasara, T. Ķēniņa, Aid. Kalniņa, P. Dambja u.c. darbi). Par šo koncertu izteicos vairāk jau Laika 68. numurā, recenzijā „Interesanta un arī vajadzīga sastapšanās". Dziesmu dienas norisē bez tam vēl bija iekļauts jauniešu koncerts, kas notika sestdien pēcpusdienā. Ja iepriekšējo koncertu galvenais vīkšējs bija R. Zuika, tad jauniešu sarīkojuma pavedieni bija Garezerā muzikālās audzinātājas G. Skujiņas prasmīgajās rokās. Mani sevišķi skāra tautas dziesmas, ko dziedāja bērni — daži tikai trīs un pāra arī piecas pēdas gari, bet kopā itin prāvs un skanīgs pulciņš. Cik no viņiem kādreiz dziedās uz lielākas estrādes, atkarīgs no mums pašiem, bet cerības paliek. Par savu nacionālu sīkstumu liecināja arī Rietummičigenas universitātes latviešu valodas kursantes (tautas dziesmas ar koklēm), kuras savukārt vadīja divas Ilzes — Smite un Rūķe. Kas sekojis mūsu jaunatnes rosmēm, tam abas studentes būs pazīstamas. Bez tam šai sarīkojumā vijoli spēlēja E. Zušmanis (ar pavadītāju A. Zirnīti) un pa gabaliņam uz klavierēm — D. Briedē un J. Sedliņš, bet viņus man, diemžēl, nebija iespējams noklausīties. Tā trešā Garezerā dziesmu diena, salīdzinot ar iepriekšējām, jau bija daudzveidīgāka, līdz ar ko arī interesantāka. Tāpat tai netrūka klausītāju — „dziesmu lejā" sestdien pievakarē varēja būt ap 2000, bet pārējos sarīkojumos — tik, cik vien ēdamzālē varēja iespraukties. Uz redzēšanos ceturtajā dziesmu dienā, kura sakarā ar 1973. gadā svinamo vispārējo dziesmu svētku simtgadi gan notiks laikam kādu gadu vēlāk! 
V. Bērzkalns 

41 “Latvju Mūzika” nr. 6 (01.01.1973.) | Eduards Līcis

1 šā posma B.K. paidagogi (privāti) klavierspēlē bija E. Meijers, C. Klauss un Fr. Černijs (nesajaukt ar tad jau mirušo vīnieti Kārlu Č.!), bet kompozicijā — čechs, „gvardijas kapelmeistars" V. Hlavacs (Jāzepa Vītola apzīmējums; sk. rakstu „Latviešu kora dziesmas attīstība", Raksti un Māksla: 1940—2). 2 Še jāpiezīmē, ka pēckara publikācijās Rīgā lasāms, ka B-K. pazaudēja darbu viņa progresīvās darbības dēļ (sakari ar Jaunlatviešiem, līdzdalība dziesmu svētku organizēšanā u.t.L). šis iemesls nav nepamatots, turpretim turpat tālāk izteiktās piebildes, ka pēc tam B.K. dzīvojis „trūkumā un nomāktībā", ir apšaubāmas — it sevišķi, domājot par B.K. materiālo stāvokli. 3 Līgo iespiests tai pašā 1874. g., kad nāca klajā Austra, un E.L. piemin, ka tajā bijušas 113 dziesmas vīru koriem (šī kļūda ieviesusies arī manā Latviešu dziesmu svētku vēsturē, 63. lpp., ja nemaldos, nekritiski pārņemot ziņas no kāda raksta, kas bija iespiests I Ilustrēta jā Žurnālā vai nu 1920., vai 1921. g.). Patiesībā Līgo krājumā ir 66 darbi: 34 oriģināli (to vidū I visp. dziesmu svētkos atskaņotā Daugavas zvejnieku dziesma un nākošos svētkos atskaņotā Latviski lai atskan dziesmas), bez tam vēl 29 latviešu, krievu un vācu t.dz. sabalsojumi un trīs citu autoru darbi. Tā kā cenzūra šo krājumu aizliedza tikai tad, kad tas jau bija iespiests, tad daži tā eksemplāri saglabājās, tā drīz vien kļūstot par bibliogrāfisku retumu. 4 Austrā (1874) ievietoti 36 darbi: pieci oriģināli un viena t.dz. jauktam korim, 11 oriģināli vīru korim, 18 solo dziesmas un vēl kāds duets. Te arī pirmoreiz iespiesta himna Dievs, svētī Latviju (jauktam korim ar klavierpavadījumu), bez tam I dziesmu svētkos atskaņotā Tēvijas dziesma ar Lapas Mārtiņa tekstu un II dziesmu svētkos (1880) atskaņotā Trimpula ar Ausekļa tekstu. Bez trim jau pieminētiem krājumiem B.K. vēl bija sakārtojis skolām un biedrībām domātu krājumu Dziesmu vītols, bet to cenzori paguva aizliegt jau pirms iespiešanas (1877), un arī daži citi B.K. darbi palikuši rokrakstā. 5 Te jāpiezīmē, ka bez B.K. Dunduros jo rosīgi darbojās arī Auseklis un skolotājs P. Gūtmanis, kas reizē bija šā almanacha "atbildīgais izdevējs". 6 Vēlākā manuskriptā E.L. raksta, ka B.K. himnai pats „ar savu roku uzrakstījis vārdus divās variācijās, vienā minot Latviju, otrā Baltiju". Tā arī varētu būt — īpaši vēl tāpēc, ka arī himnas mūzikai zināmas vismaz divas paša autora versijas: Austrā iespiestā jauktam korim (kuras fotokopija redzama arī manā Latviešu dziesmu svētku vēsturē, 43. lpp ) un vīru korim darinātā versija, kādā himnu 1873. g. dziesmu svētku atklāšanas aktā atskaņoja J. Dreiberga vadībā Baltijas skolotāju semināra audzēkņi. Cita starpā viru kora versiju paša autora rokrakstā redzēju IX visp. dziesmu svētku laikā (1938) sarīkotajā dziesmu svētku izstādē, un, ja nekļūdos, tad tās kopija bij iespiesta arī izstādes katalogā. Pēdējo trimdā man, diemžēl, nav laimējies redzēt un arī neatceros izstādē pārlasīto, tāpat nezinu, vai šis eksponāts bija pirm- jeb kāds B.K. paša veikts vēlāks pārraksts. Jāpiezīmē gan, ka tiklab Austrā, kā arī IV dziesmu svētku krājumā, kur mūsu himna redzama jau 8-balsīgajā Jurjāna redakcijā, vienlaikus figurē abi vārdi: virsrakstā un tekstā 1. rindā Latvija, bet pēc tam — Baltija. Tālāk — kā E.L. manuskriptā, tā rakstā Londonas Avīzē — lasāms, ka 1873. g. dziesmu svētku programmā B.K. himna nosaukta par Tēvijas dziesmu, šī kļūda trimdas presē nav pirmā un varbūt arī ne pēdējā. Tādēļ savā grāmatā ne vien citēju daļu no Tēvijas dziesmas teksta, bet esmu parādījis arī pašas kompozīcijas sākumu (62. un 64. lpp.). 

7 šeit autoram taisnība gan tikai daļēji. Bez šaubām, par mūsu valsts himnas atskaņošanu okupētajā Latvijā nav ko runāt: tāda ne tikai aizliegta, bet par to pat draud bargs sods. Pašos rakstos Dievs, svētī Latviju turpretim retumis ir pieminēta, īpaši „atkušņa" gados. Tā, piem., K. Mediņš monogrāfijā Latviešu dziesmu svētki (14. lpp.), aprakstot I visp. dziesmu svētku atklāšanu, raksta: „Pēc (...) apsveikuma runas (...) Baltijas skolotāju semināra audzēkņi J. Dreiberga vadībā pirmo reizi atskaņoja Baumaņu Kārļa Pēterburgā komponēto Dievs, svētī Latviju." O. Grāvītis Latviešu komponistu biogrāfijās (III papild. un pārstrād. izdevumā) rakstu par B.K. savukārt beidz ar Šādu teikumu: „. . . Trimpula (...) kopā ar Latviski lai atskan dziesma un Dievs, svētī Latviju pieder pie latviešu profesionālās mūzikas kultūras pirmsākuma laikmeta spilgtākajiem — līdz mūsu dienām savu vēsturisko nozīmi nezaudējušiem pieminekļiem." 

Pēdējā citātā figūrē tātad arī Trimpula, kas turklāt kā vienīgais B.K. mūzikas paraugs iespiesta Latviešu mūzikas chrestomatijas I sējumā. Kā K. Mediņa grāmata, tā nūle piemin, chrestomatija nāca klajā 1955., bet Grāvīša grāmatas 3. izdevums — 1956. g. Pašreiz Rīgā stāvoklis ir atkal "partejiskāks" (šo vārdu komūnisti lieto pozitīvā nozīmē), kaut itin visu mēs nezinām. Tā man pie rokas esošajā, 1970. g. klajā nākušajā Latviešu kora literātūras 1. sējumā, kur par Baumaņu K. raksta K. Mediņš, mūsu himna vairs nav pieminēta. Toties šai pašā izdevumā redzam kā pilnīgu Trimpulas, tā arī Lai atskan dziesmas mūziku (gan tikai ar pirmajiem pantiem). Ceru, ka nedz augšējā raksta autors, nedz lasītāji kā šo, tā iepriekšējās piezīmes nepārpratīs, jo tās, kā jau teicu sākumā, domātas vienīgi lietderības dēļ, ne kādam citam nolūkam. V.B. 

Straumes Jāņa Atmiņas par Baumaņu Kārli. 

#RIGENSIS
Buhs gadu 30 atpakaļ, kad pehdejo reisi personīgi tikos ar muhsu himnas komponistu Baumaņu Kārli. Tas notika schahdos apstahkļos. Patlaban sahku realiset sawu nodomu — isdot un wadit "Baltijas Musikas Kalendāru", un tani noluhkā greesos pee muhsu komponisteem un darbineekeem musikas druvvā ar luhgumu, mani pabalstit sehini darbā eesuhtot sawas biogrāfijas lihds ar fotogrāfijām, ka ari noderigu materiālu, rakstus un musikas sazerejumus. Biju nodomājis kalendāra pirmo gada gahjumu ussahkt ar Baumaņu Kārļa dsihwes aprakstu, pasnecdsot vviņa noģihmi. Gaiditā materiāla vveetā kahdu deenu pats komponists mani pagodināja, eerasdamees manā dsihwokli Jelgavvā. Bija atbrauzis teeschi no sawas dsihwes weetas, Limbascheem, un atwedis weselu krahjumu daschadu rakstu un dokumentu : sahkot pat ar Walkas semināra leezibu, kā ari atestateem no scho eestahschu preekschneezibam, kur wiņsch kā skolotājs bij darbojees. Tāpat winsch man nodewa sawu agrākos gados wahzu walodā sarakstītu „Curriculum vitae" (mahzibas eestahdem eesneedsamo dsihwes aprakstu), daschas dseesmas manuskriptā un labi pabeesu eeseetu grahmatu (kaligrafiskā rokrakstā rakstitu), kurai autors bij dewis wisai oriģinālu wirsrakstu: „Per aspera ad astra" (ja nealojos, 
latwiski „Zaur tumsibu un duhmecm pee gaismas").*) Schis grahmatas saturs bij lugas weida usrakstiti fragmenti no ta, ko Baumaņu Kārlis bij kahdreis peedsihwojis waj isjutis sawa raibajā dsihwe; stipri maisīti daschadās walodas leetotām waj isdomatām frahsem. Kautkahdas organiskas weenibas truhka wisā luga. Lasot weetam isklausijās tā, itkā loģiskais domu pawedeens usreis pahrtruhktu: preekschmeti mainijās zits pehz zita beš sakara. Tikai wiszaur bija manāma schults — eenaids us „bismaņeem". . . Figurēja daschadi sawa laikā pasihstami "bismaņu" nosaukumi, kā: barons Kamp ais Ausim v. z. No wisa bij manāms, ka autora psichiskā dsihwe kautkas katastrofāls atgadijees. Tikai kā ehna bija atlikuses no ta stila, kuru Baumaņu Kārlis bij reis pahrwaldijis — jaunibā usrakstot sawus dsihwes istehlojumus, kahdi patihkami lasijās wiņa rakstā "Curriculum vitae". Rokrakstā atwestās komposizijas bija no agrakeem laikeem, nekas sewischķi oriģinels — apmehram tahdā paschā stilā usrakstitas, kā to atrodam wiņa pirmajā musikas sazerejumu krahjumā "Austra", kurā ari pirmo reisi parahdijās klajā „Deews, swehti Latwiju !" 

Atwestais zeema kukuls bij sawā siņā interesants. Pee kahdas autobiogrāfijas usrakstischanas weesis nebij ķehrees; aisbildinajās, ka ar rakstischanu wairs neweizotees. Atstahja pilnu swabadibu, isleetot wisu atwesto materiālu. 
*) Rakstu tikai tikdauds, zik atminos, jo wiss scliis matrrials palika pirms kara lihds ar manu bibliotēku Jelgawa, kur dees waj kas wairs buhs no ta atrodams. Str. J. 

LATVIJAS VALSTS HIMNA UN TĀS AUTORS BAUMAŅU KĀRLIS* 
EDUARDS LĪCIS 
#REPRINTED
* šī bijušā mazsalacieša E.L. atmiņu raksta galvenais teksts pārņemts no tā paša nosaukuma raksta, kas bija iespiests Londonas Avīzes 1969. g. 18. jūl. numurā; klāt nākuši vienīgi pāra papildinājumi no kāda vēlāka manuskripta. Paskopās telpas dēļ dažas vietas E.L. rakstā gan nācās saīsināt, un, kur tas šķita lietderīgi, arī komentēt. V.B. 

Pirms 100 gadiem cēlās pirmās latviešu oriģināldziesmas, to vidū arī mūsu valstshimna, kad tās autors bija vēl tikai kādus 35 gadus vecs. Baumaņu Kārlis dzimis Valmieras apriņķī, Viļķenes pagasta Indriķu pusmuižā 1835. gada 11. maijā. Pēc pirmizglītības Limbažu "kreicskolā" viņš 18 gadu vecumā iestājās J. Cimzes vadītajā skolotāju seminārā Valkā, ko beidza ar izcilām sekmēm (sevišķi valodās un mūzikā) 1856. gadā. Pēc tam, pastrādājis pāra gadus par mājskolotāju Ķirbižos, B.K. pārcēlās uz Sv. Pēterburgu, kur pavadīja 24 nākošos mūža gadus (1858—82). šo pārcelšanos „veicināja" toreizējā nacionālo tautskolotāju vajāšana, ko savā dzimtenē pieredzēja, piemēram, arī dzejnieks Auseklis u.c. 

Krievijas galvaspilsētā darba izvēlē šķēršļu turpretim bija mazāk, un drīz vien B.K. atrada jaunu darba vietu: vispirms Sv. Annas patversmē un kādā reformātu skolā, bet pēc tam — mācot vācu valodu dižciltīgajā Smoļnija meiteņu institūtā (kas nu "iegājis vēsturē" ar to, ka tā namu pēc t.s. februāra revolūcijas bija okupējis lielinieku vadonis Ļeņins. Otrs iemesls dzīves vietas maiņai bija B.K. nemiera gars vispār, kā arī nodomi papildināt tālāk savas mūzikālās zināšanas.1 Pieminētajā meiteņu institūtā B.K. darbojās 11 gadus (1870—81), pēc kam viņš — liekas, kāda valodas traucējuma dēļ — bija spiests pensionēties un 1882. gadā atgriezās Limbažos, pavadot tur visu nākošo mūža cēlienu. Pensija bijusi simt zelta rubļu mēnesī, kas mazpilsētas apstākļos tais laikos bija itin pietiekams balsts kā B.K. pašam, tā viņa ģimenei.2 Sākumā Krievijā B.K. pret tā laika valdību — līdzīgi citiem latviešu nacionāliem darbiniekiem — tieši nekaroja. Tā blakus darbam meiteņu institūtā viņš dažreiz mācījis privāti valodas pat caram tuvāko lielkņazu atvasēm. Bet tas netraucēja viņu atbalstīt tā laika mūsu nacionālos centienus, būt draugos ar Ausekli, J. Alunānu, Kažoku Dāvi u.c. Tāpat Baumanim bija tuvi sakari ar RLB, par ko liecina viņa skaņdarbu uzņemšana jau pirmo vispārējo latviešu dziesmu svētku programmā. Ne par velti jo atzinīgi par B.K. rakstījis arī latviešu teātra tēvs Ādolfs Alunāns, sniedzot viņa biogrāfisko skicējumu jau savas grāmatas levērojami latvieši 1. sējumā (1887). Savu sākumā itin privilēģēto stāvokli B.K. tad arī nekavējās izmantot cīņā pret vienu otru tiešāku atklātu ienaidnieku — tai laikā visvarenajiem vācu muižniekiem un krievu administrācijas ierēdņiem, un dažkārt tas notika visai savdabīgā veidā. Tā, lai kalpi neceltos pāri kungiem, kādreiz pastāvēja noteikums, ka zemnieks vai vienkāršs pilsētnieks nedrīkst braukt ar tikpat zirgiem, cik muižnieks. Spītīgais B.K. šo noteikumu tomēr neievērojis, un, kad atvaļinājuma laikā šad tad iegriezies Limbažos, tad akmeņiem kaltās ielas dunējušas tik vareni, ka to jau pa gabalu dzirdējuši ir tie, kas vasarnieku gaidīja, ir arī tie, kas negaidīja. Kādā reizē šādam nolūkam B.K. bija salīdzis pat veselu četrjūgu! Vai viņam pašam tas bija vajadzīgs — nejautāsim, bet muižniekus tas kaitināja, reizē turklāt atgādinot, ka drīz visi būs tiesībās līdzīgi. Taču reizēm savos karagājienos Baumanim nācās arī zaudēt un — itin smagi. Tā viņa pretinieki panāca komponista otra plašākā skaņdarbu krājuma Līgo konfiscēšanu,3 kas autoram sagādāja bez idejiskiem arī diezgan prāvus materiālus zaudējumus. Ja šai krājumā neievēro autoram tik raksturīgo pazobošanos par vienu otru „bizmani" un tumsoni, tad citādi nekā tieši pretvalstiska tajā nebija. Izņēmums, ko varēja tulkot aizdomīgāk, gan bija dziesma Viens veclatvietis un daudz jaunlatviešu: Ko palīdz vergam gaismu svinēt, Kas tumsā mazāk man', Ko palīdz tam par laimi zināt, Ka liktens — ķēdēs skan. Lai jūtam, draugs, arīdzan, Kā vergu ķēžu drupas skan! 

Pirmajā brīdī šis dzejolis tik "briesmīgs" gan varbūt neizskatījās, un, kā to rāda virsraksts, tad tas galvenokārt bija "mērķēts „mums pašiem", tāpat arī ķēžu skanēšana jau tai laikā bija diezgan daudzināta, par ko vien diezin vai vajadzēja uztraukties. Cita lieta turpretim bija pēdējā rindā pieminētās ķēžu drupas, kas patiešām izklausījās pēc drauda, un tāda lieta cenzoriem vairs nedz patika, nedz to varēja „pārskatīties". Tā nu iznāca, ka no visas B.K. skaņrades iespiestā veidā tautā iegāja vienīgi viņa pirmais dziesmu krājums Austra (trīs burtnīcās) un četras Kronvalda piemiņai veltītās dziesmas, kas iespiestas atsevišķā burtnīcā ar koptitulu Mortuos plango.4 Kā jau zināms, savām dziesmām B.K. izmantoja gan Ausekļa, gan Brīvzemnieka, gan arī tautā ļoti populārā stāstu, romānu un ziņģu autora Lapas Mārtiņa tekstus, bet jo prāvu daļu tekstu komponists sacerēja arī pats. Tā pat viņš uzrakstījis kādu cenzoru aizliegtu lugu un anonimi publicējis pa humoristiskam dzejolim avīzē Baltijas Zemkopis. Ne bez iemesla tādēļ apgalvots, ka dzēlīgo Dunduru financētājs, apgādnieks un daļēji arī redaktors bijis Baumaņu K. 5 Šis almanachs sāka gaitu Pēterburgā 1875. gadā un izbeidzās ar ceturto numuru 1878. gadā. Tā kā tas parādījās atklātā grāmatu tirgū, tad par to uztraucās sevišķi tās aprindas, kas tur bija kariķētas, un dabīgi, ka tās sūdzējās ir valsts iestādēm, ir zemes landmaršaliem. Visai iespējams, ka tam tad arī varēja būt kāds sakars ar Ligo konfiscēšanu, kas sakrita gandrīz reizē ar pirmo Dunduru parādīšanos. Jāpiezīmē, ka šais pašos Dunduros, pieminot „lielās tumsonības valsti Bizmaniju", rakstījis arī Auseklis, ko varēja tulkot kā vēršanos pret cara Krieviju, kas savā paspārnē savukārt sargāja vietējos Baltijas "bizmaņus". Ar Ausekļa tekstiem pirms 100 gadiem Baumaņu Kārlis jau bija komponējis kā ļoti populāro Trimpulu (Kā Daugava vaida .. .), tā arī pāra citas dziesmas. Tai pat laikā viņš radīja tekstu un mūziku Dievs, svētī Latviju. Sīva cīņa bija jāizcīna, lai himnas tekstā varētu lietāt autora sākotnēji rakstīto vārdu — Latvija, un 1873. gadā, kad šī Pēterburgā komponētā dziesma pirmoreiz plašākas publikas priekšā atskanēja vispārējos dziesmu svētkos Rīgā, vārds Latvija bija jāaizstāj ar Baltiju.6 Bet esmu dzirdējis vārdu Latvija šai himnā dziedam jau krievu cara laikos uradņika klātienē, tāpat kara laikā latviešu strēlnieku vienībās. 
Jau drīz pēc dziesmu svētkiem B.K. jaunā dziesma iegājās tautā, kas to jau tais laikos pieņēma kā himnu. Te gribētu vēl pieminēt rakstnieku Augustu Melnalksni, kurš reiz liecināja, ka Dievs, svētī Latviju dziedāta kādā atklātā sarīkojumā Mazsalacā jau pirms dziesmu svētkiem. Mazsalacā jau toreiz darbojās itin spēcīgs vīru koris, ko vadīja skolotājs P. Hincenberģis, un, tā kā šis koris piedalījās arī dziesmu svētkos Rīgā (dziesmu karā pat iegūstot pirmo godalgu), tad Melnalkšņa liecība nav nemaz tik nepaticama. Lai cik liela atsaucība bija B.K. himnai pašā tautā un neatkarīgi no tā, vai tajā lietoja vārdu Latvija jeb Baltija, to nīda kā vietējie vācieši, tā krievu ierēdņi. Šeit tad nu varu atstāstīt kādu paša pieredzētu traci, kas notika šā gadsimta sākumā Limbažos un kam kaut ko līdzīgu neatceros nedz agrāk skolā, nedz vēlāk dzīvē. Tai laikā mācījos Limbažu apriņķa skolā, kur par mūzikas skolotāju darbojās kapelmeistars Šķute. Viņš kādam sarīkojumam ar skolas orķestri bija sagatavojis programmu, kurā bij uzņemta arī Baumaņu K. himna Dievs, svētī Latviju. Bet pārkrievotās skolas inspektors Ribalka par tās spēlēšanu negribēja ne dzirdēt, un sākās tracis. Šis tracis ar skolnieku lūgumiem un asumiem ilga pāra nedēļas, līdz skolas vadībai apnika. Darbu atļāva spēlēt, bet — lai tas neatgādinātu himnu — programmas vidū, ne sākumā vai beigās. Par spīti šai piesardzībai notika skandāls. B.K. darbu spēlējot, publika sāka piecelties un beigās prasīja atkārtojumu. To nu vairs nevarēja pieļaut, un, lai kaut kā nomierinātu prātus, inspektors, kurš bija aiz kulisēm, lika pacelt priekškaru un, uzgājis uz skatuves, krieviski sāka atvainoties, ka spēlētāji nokusuši un vairs nevar spēlēt, lai gan programma bija vēl tikai pusē. Tas nu bija kā uguns pakulās, un uz inspektoru sāka lidot dažādi priekšmeti, kas vien gadījās pie rokas ... Tā pagāja itin labs laika sprīdis, līdz zālē nomierinājās un orķestris varēja sākt spēlēt jaunu gabalu. Trokšņošanā piedalījās visi, kas atradās zālē — ir latvieši, ir vāci un žīdi, un, protams, arī paši skolnieki tur nesēdēja gluži svēti. 
Sarīkojumā klāt bija arī Baumaņu Kārlis, kuru ielūgt bijām aizgājuši daži zēni. Viņu nosēdināja pašā pirmā rindā, un, publikai sākot piecelties, piecēlās arī viņš. Nevaru vairs tik labi atcerēties — bet varbūt viņš bija pat pirmais. Ar to viss vēl tomēr nebeidzās. Pēc incidenta daļa vecāko skolnieku joprojām bija saviļņojuma varā. Tad daži piegājām pie komponista un sākām sarunāties, lēnām virzoties uz zāles otru galu, kur veda durvis uz bufeti (sarīkojums notika veikalnieka Kaupiņa namā, tuvu tirgus laukumam). Tur pie "alus glāzes" viņš mums stāstīja agrākos piedzīvojumus, arī par kādiem dziesmu svētkiem Rīgā, kuros viņam kā mūzikas pratējam un varbūtējam paskaidrotājam nācies sēdēt blakus gubernātoram un policijas priekšniekam. Arī toreiz dziedāta Dievs, svēti Latviju, un, kad publika cēlusies kājās, abi administrātori ap viņu palikuši sēžam. Tas nu bijis pavisam neērts un neveikls stāvoklis — kā starp divām ugunīm. Pēc notikušā trača, alus dzeršanas komponista sabiedrībā un vēl citiem „nedarbiem", dažiem skolniekiem (un vispirmā kārtā man) draudēja izslēgšana. Jau otrā dienā dabūjām zināt, ka vakarā notiks paidagogu sēde, paredzēta tieši pēdējā incidenta apspriešanai. Kā šis, tā jau agrāki notikumi parasti bija sākušies un turpinājušies, spītējot pārliecīgajam krievu šovinismam Limbažos, kur pašu krievu tikpat kā nebija. Skola jau bija gana cietusi iepriekš — pirms gada inspektora amatu nācās zaudēt Šneideram, kurš vēlāk darbojās Viļa Olava komercskolā Rīgā. Otrs izcils skolotājs Ernests Dīnsbergs (pazīstamā rakstnieka krustdēls) savukārt ar visu ģimeni aizbrauca uz kādu līdzīgu skolu Vladivostokā. leņēmis inspektora vietu, pieminētais Ribalka pats izprovocēja nevajadzīgus konfliktus, ko limbažnieki, parādoties viņam uz ielas, ne reiz vien izmetuši dzēlīgas piezīmes. Uz kādu aizstāvību paidagogu sēdē mums, skolniekiem, bija maz cerību. Varbūt mūs aizstāvētu skolotājs V. Āboliņš (vēlākais latviešu finanču viceministrs), kamēr Freibergs, kas Latvijas laikā vadīja Mazsalacas ģimnāziju, turējās inspektora pusē. Šoreiz mūs tomēr izglāba ticības mācības skolotāji — toreizējais Limbažu draudzes palīgmācītājs K. Beldavs un pareizticīgo priesteris Auziņš, un ierosinājumu mūs izslēgt no skolas noraidīja ar vienas balss vairākumu. 


Protams, inspektors varēja sūdzēties pēc tam kurātoram, bet, baidoties no izmeklēšanas un varbūtēja jauna trača, viņš to nedarīja un drīz vien no Limbažiem aizgāja uz Vīlandi igauņu pusē. — Baumaņu Kārlis, kā jau teicām, palika Limbažos līdz sava mūža beigām, kas pienāca 1905. g. 10. janvārī. Es viņu redzēju un sastapu ne tikai skolnieka gados, bet arī vēlāk, pa reizei iegriežoties pie viņa dzīvoklī. Pēdējais patiesībā bija neliela istaba krodzinieka Dobina nama jumta stāvā Jūras ielā. Komponista dzīvesbiedre (dzim. Vitte) un meitas tai laikā piemita citā namā otrpus ielas, no kurienes nesa viņam ēdienu. Nekādu lielu noslēpumu šai atšķirtībā — par spīti kāda cita mākslinieka rakstītajam — nebija, un Limbažos jau tādus arī nevarētu noslēpt. B.K. ģimene dzīvoja klusu, mierīgu dzīvi, bērni gāja skolās, un viņš pats vienkārši vēlējās atpūsties no parastajām dzīves kņadām. Apkrāvies grāmatām, tikai retumis pieņemdams pa ciemiņam (galvenokārt jaunatni), viņš mūža pēdējos gados man šķita liels vientuļnieks, kas vairāk dzīvoja pagātnē nekā nākotnē, it kā sajūtā, ka svarīgākais, kas viņam sakāms, ir jau pateikts. Kādā apciemojumā sastapu viņu gultā ar Ausekļa rakstiem rokā. Tos, kā zināms, pirmais apgādāja Kažoku Dāvis, kurš bija abu — komponista un dzejnieka — draugs jau kopš Pēterburgas gadiem. (Cita starpā Kažoku Dāvis pats bija dzejnieks un jo jauki apdziedājis arī Limbažus „starp diviem ezeriem, pie mazas upītes" .. .) Ar visu vientulību B.K. tomēr ārēji nelikās neapmierināts vai nelaimīgs, un, ja kas viņu patiesi kremta, tad drīzāk pazaudētais paidagoga darbs. Man B.K. pēdējos mūža gados nešķita arī tik nevarīgs un nebija tā psīchiski traucēts, kā to rakstījuši vai runājuši tie, kas viņu nepazina vai meklēja „jaunumus". Vienīgais, ko novērst nav mūsu spēkos, ir laika tecēšana uz priekšu, un, kad B.K. šķīrās no savas tautas, viņš jau bija mūža 70. gadā. Tai brīdī ne vien pašā Krievijā, bet arī Latvijā sākās notikumi, kas strauji drupināja agrāko "kārtību". Šos notikumus, kas bij it kā tilts uz vēl dinamiskākām pārmaiņām 12—13 gadus vēlāk, B.K. vairs nepieredzēja, bet — līdzīgi Gaismas pils saucējam Auseklim — aizredzēja gan. 

Limbažnieki zināja stāstīt, ka B.K. pirms nāves, izdzirdis uz ielas dziedam Dievs, svētī Latviju, izsaucies: Latvija būs! Tā arī notika, un šai vislielākajā latvju tautas notikumā nenoliedzami klāt bija arī B.K. gars. Par mūsu tautas tiesību cīnītāja atstāto mūzikālo mantojumu jau rakstīts daudz, un nu jau izvētīts, kas tajā bija derīgs savam laikam un kas palicis mūžībai. Pirmā puse jau tagad aizmirsta, toties otra puse — kaut ne liela — dzīvo joprojām, un šo darbu vidū latvju tauta nekad neaizmirsīs to mūžīgo dziesmu, ko tā pazīst un dzied visvairāk jau apaļus 100 gadus. Itin dabīgi, ka tad, kad jau bija piedzimusi pati Latvijas valsts, B.K. mūžīgā dziesma beidzot ieguva arī oficiālu valsts himnas apzīmējumu, ko ar īpašu lēmumu apstiprināja Latvijas satversmes sapulce 1920. gada 7. jūnijā. Tai pašā gadā tauta godināja arī pašu autoru, uzceļot viņam Limbažos tēlnieka G. Šķiltera veidotu pieminekli, kurā bronzā bez B.K. attēla redzam arī mūsu himnas meldijas sākuma notis. Beigās vēl pieminēsim, ka Latvijas valsts himnas teksts jau samērā agri tulkots vācu valodā (Marta Grūbe), tāpat angļu valodā, kurā pazīstam pat trīs dažādus tulkojumus (no tiem izplatītākais ir laikam Dr. G.A. Simona tulkojums). Bet nekad neesmu redzējis, vai dzirdējis, ka Dievs, svētī Latviju būtu iespiestā veidā parādījies kādā krievu izdevumā (kur tāds bijis, tas derējis vienīgi cenzoru slepenām atvilktnēm). Arī tagad Latvijā — tāpat kā caru laikos — himnu Dievs, svētī Latviju aizliegts dziedāt. Vēl vairāk — to pat nevar pieminēt rakstos. Tā Rīgas nedēļas laikraksts Literatūra un Māksla — B.K. nāves 50 gadu atcerē atzīmēja tikai viņa komponēto Tēvijas dziesmu un Daugavas laivinieku dziesmu. Tāpat nepieminēta palika Trimpula — acīm redzot okupantiem bijis bail no tās. Taču neviena okupācijas vara nav spējusi pastāvēt mūžīgi, it sevišķi, ja tā noliedz Dievu un balstās tikai uz durkļiem, meliem un nodeldētiem, bet nepildītiem solījumiem. Un ja vien mēs paši neaizmirsīsim savas tautas pagātni un tās vadoņu ideālus, vārdi, ko teica Baumaņu Kārlis Piektā gada priekšvakarā un kas īstenojās vēsturiskajā 1918. gadā, tāpat var tapt par jaunu īstenību arī nākotnē. Latvija būs! 

42 “Latvju Mūzika” nr. 6 (01.01.1973.) | Klements Mediņš

JĀNIS CIMZE* 
KLEMENTS MEDIŅŠ 
* Sis raksts mazliet saīsinātā veidā pārspiests no grām. Latviešu kora literatūra, I (izdevn. Liesma, Rīgā 1970). Autora apakšpiezīmēm līdzās tajā redzamas vēl četras jaunas apakšpiezīmes kuras parakstījis V.B. Red. ' 
#REPRINT

Dzimis 1814. gada 3. jūlijā. Miris 1881. gada 22. oktobri. Latviešu kora kultūras pamatlicējs Jānis Cimze dzimis Raunas tuvumā, Cimzes pusmuižā, vagara ģimenē. J. Cimze pirmo izglītību guva Raunas draudzes skolā, kuru beidza 1830. gadā. Pēc skolas beigšanas viņš strādāja par mājskolotāju, 1833. gadā J. Cimze uzsāka skolotāja gaitas Valmieras draudzes skolā. 1836. gadā viņš devās uz Vāciju, lai tur — Veisenfelsas skolotāju seminārā — pienācīgi sagatavotos Vidzemes skolotāju semināra vadīšanai. Veisenfelsas skolotāju semināru J. Cimze beidza 1838. g. un iestājās par brīvklausītāju Berlīnes universitātē. Veisenfelsā un Berlīnē J. Cimze jo rūpīgi nodevās mūzikas studijām. J. Cimzes mūsikas paidagogi Hentšels (Veisenfelsā) un Ludvigs Erks (Berlīnē) mācīja, ka dziedāšana ir viens no labākiem tautas izglītības līdzekļiem. L. Erks J. Cimzem deva pirmos nopietnos ierosinājumus pievērsties tautas dziesmai, jo tieši tautas dziesmās rodamas neizsīkstošas mūzikas bagātības un krāšņums. Pēc triju gadu studijām J. Cimze 1839-gadā sāka darboties vācu mācītāju noorganizētajā un uzturētajā Valmieras skolotāju seminārā. Semināra vadību vācu muižniečība uzticēja mācītājam Ferdinandam Valteram, kaut gan faktiskais vadītājs un skolotājs bija J. Cimze. Seminārs uzsāka darbību ar 10 audzēkņiem, starp kuriem bija Jānis Ruģēns un Dāvids Cimze. 1849. gadā skolotāju semināru no Valmieras pārcēla uz Valku. Valkā semināra vadītājs līdz pat nāvei bija Jānis Cimze. No mūzikas priekšmetiem seminārā mācīja klavieru, vijoles un ērģeļu spēli, dziedāšanu un harmoniju. Tas viss veicināja mūzikālās izglītības progresu. Tur tika sagatavoti pirmie latviešu kordiriģenti, dziedāšanas skolotāji un ērģelnieki, kas ar savu darbu veicināja mūzikas kultūras, sevišķi kordziedāšanas izplatīšanos, jo seminārā tika mācītas arī J. Cimzes harmonizētās latviešu tautas dziesmas. Četrdesmit gadu laikā (...) Cimze sagatavoja ap 400 labu tautskolotāju-diriģentu, kuri ļoti aktīvi piedalījās sabiedriskajā dzīvē, jo sevišķu rosību parādīdami dziedāšanas biedrību un koru organizēšanā un vadīšanā Vidzemē. Cimziešu aktīvitāte (...), kā arī paša J. Cimzes nesavtīgais darbs, vācot un harmonizējot latviešu tautas dziesmu meldijas, veicināja arī latviešu pirmo vispārējo dziesmu svētku noorganizēšanu 1873- gadā Rīgā, latviešu mūzikas kultūras attīstību. Pie J. Cimzes mācījušies vairāki ievērojami latviešu mūzikas un sabiedriski darbinieki, kā arī dzejnieki. Viņa audzēkņi bijuši Baumaņu Kārlis, Indriķis Zīle, Jānis Sērmūkslis, Atis Kauliņš, Jānis Ruģēns, Auseklis u.c. No igauņu pirmajiem mūzikas darbiniekiem J. Cimzes vadīto semināru beiguši A. Kunileids, A. Tomsons un A. Lēte. Starp izcilākajiem tā laika latviešu tautskolotājiem-kordiriģentiem, kas mūzikālo izglītību ieguvuši J. Cimzes vadītajā seminārā, minami J. Kalniņš, P. Baldavs, J. Kaktiņš, A. Lesnieks, D. Garklāvs, M. Dambis, E. Johansons, J. Zvaigznīts, P. Bankins, J. Purāts un daudz citu, kuri pieskaitāmi pie pirmajiem celmlaužiem latviešu kora kultūras līdumā. Minētie piemēri šķiet pietiekami, lai pasvītrotu paša J. Cimzes izteiktās domas patiesību: „Bet, kas ir neapgāžami un ko man neviens nevar ņemt, ir tas, ka es 40 gadus esmu tieši un ar starpniekiem bijis Vidzemes skolotāju dziedāšanas un mūzikas skolotājs." Jānis Cimze apglabāts Lugažu kapsētā pie Valkas. 1888. g. 19. augustā atklāja viņa kapa pieminekli, ko uzcēla ar tautas saziedotu naudu. * Liels un nozīmīgs J. Cimzes darbs bija Dziesmu rotas sagatavošana. Dziesmu rotā ietilpa 8 krājumi, kuros sakārtotas latviešu tautas dziesmas, vācu tautas dziesmas un vācu komponistu oriģināldziesmas ar tekstiem latviešu valodā. Krājumiem, kuros ievietotas vācu dziesmas, J. Cimze devis nosaukumu „Dārza puķes"; latviešu tautas dziesmu krājumus viņš nosaucis par "Lauka puķēm", līdz ar to tās, ierindodams otrā katēgorijā — nekopto, mazāk nozīmīgo dziesmu skaitā. 1869. gadā Vidzemes skolotāju sapulce Turaidā, pārrunājot jautājumu par dziedāšanas biedrībām, pievienojās Aizkraukles draudzes skolotāja Bankina ierosinājumam vākt dziesmas krājumam, bez kura nav domājama koru sekmīga darbība. Nolēma vispirms vākt vācu komponistu dziesmas un tās piesūtīt J. Cimzem kārtošanai un izdošanai. 1870. gadā Vidzemes skolotāju sapulcē J. Cimze ziņoja, ka gada laikā jau savāktas 50 dziesmas. Šinī sapulcē tika akcentēta doma par latviešu tautas dziesmu pastiprinātu vākšanu un harmonizēšanu, uzticot šo darbu J. Cimzem. Kronvaldu Ata dedzīgās runas par latviešu valodas un latviešu dziesmas līdztiesīgumu vācu valodai un vācu dziesmai atbalstīja skolotāji. Sākās straujš tautas dziesmu meldiju vākšanas darbs. Tautas dziesmu meldiju pierakstīšanā aktīvi iesaistījās arī pats J. Cimze. Tādā kārtā divu gadu laikā (1869—1871 ) J. Cimze bija harmonizējis daudz latviešu tautas dziesmu un savācis lielu skaitu vācu komponistu oriģināldziesmu. Bija pienācis laiks nopietni domāt par dziesmu krājuma izdošanu, kuru tik ļoti gaidīja dziedāšanas biedrības un kori. Krājumam J. Cimze deva nosaukumu Dziesmu rota. Dziesmu rotas I daļa „Dārza puķes" (vācu komponistu dziesmas vīru koriem) un II daļa "Lauka puķes" (latviešu tautas dziesmas vīru koriem) iznāca 1872. gadā vienā sējumā.2 Dziesmu rotas I daļā (J. Cimze to veltījis jaunekļiem un vīriem) ievietotas 49 vācu komponistu dziesmas un cariskās Krievijas himna J. Cimzes četrbalsīgā salikumā. Krājumā redzam tādus skaņdarbus kā Mocarta Tēvzemes dziesmu, Bēthovena Nakts slavu, Vēbera Cik jauks ir mežs un lauks un Rītā, Mendelsona Kas tev, mežs, tu zaļā pils un daudzu citu komponistu dziesmas, kas 19. gs. 70. un 80. gados bija ļoti populāras latviešu vīru koros un veicināja dziedāšanas kultūras izplatīšanos tautā. Dziesmu rotas II daļā ietilpst 85 latviešu tautas dziesmas (starp tām daudz ziņģu un 
neīstu tautas dziesmu) un 5 tosti. Jānis Cimze apdares devis 59 dziesmām, Dāvids Cimze — 19 dziesmām, un citi autori apdarinājuši 12 dziesmas. No šī krājuma populārākajām J. Cimzes (...) apdarēm minamas Bārenlte, Kur tad tu nu biji, āzīti manu, Kur aug mana līgaviņa, Teci, teci, kumeliņi, Cekulaina zilē dzied, Guļu, guļu, miegs nenāk u.c. D. Cimzes labākās apdares ir Divi sirmi kumeliņi, Līgo laiva uz ūdeņa, Sēju platu rožu lauku un Seši mazi bundzinieki. Dziesmu rotas II daļas iznākšana bija sākums latviešu tautas dziesmu uzvaras gājienam, jo visos tā laika latviešu vīru koros mācīja krājumā uzņemtās tautas dziesmas, kas guva lielu piekrišanu un strauji izplatījās tautā. Tautas dziesma, kuras meldija dzimusi tautā, četrbalsīgā salikumā atkal bija atgriezusies pie tautas un iemantojusi tās cieņu.3 Dziesmu rotas 111 daļā ievietotas 125 četrbalsīgas apdares vīru koriem, šinī daļā daudz nelatvisku dziesmu un ziņģu. Sastopamas arī citu tautu (krievu, vācu) tautas dziesmas. Vairums krājumā ievietoto dziesmu liecina par J. Cimzes nekritisko pieeju tautas dziesmu meldiju izvēlē un atlasē. Baumaņu Kārlis rakstā „Latviešu nošu grāmatas (Baltijas Vēstnesis: 1874-44) par īsti latviskām Dziesmu rotas 111 daļā atzīst tikai divas D. Cimzes harmonizētās latviešu tautas dziesmas — Maziņš biju, neredzēju un Kas tie tādi, kas dziedāja. Baumaņu Kārļa raksts izraisīja asu polemiku tā laika presē un tautas dziesmu vācējiem lika nopietnāk padomāt, kritiskāk vērtēt tautā dzirdētās meldijas. Tagad, aplūkojot Dziesmu rotas III daļas dziesmas, varam droši teikt, ka īstu latviešu tautas dziemu krājumā ir daudz vairāk, nekā to ir atzinis Baumaņu Kārlis. Neviens nešaubīsies par tādu meldiju latviskumu kā Visi mani radi raud, Visi gani mājās dzina, Tūdaliņ, tagadiņ, (pirmās variācijas latviešu kora literātūrā), Krauklīts sēž ozolā, Saulīt' tecēj' tecēdama, Ozolīti, zemzarīti, Sidrabiņa upi bridu, Ej, bāliņi, lūkotiesi, Brālīts savu īstu māsu u.c. 4 Dziesmu rotas IV daļā atrodamas 88 dziesmas četrbalsīgā salikumā jauktiem koriem, starp tām 14 D. Cimzes apdares. Daudzas meldijas ņemtas no Dziesmu rotas II un 111 daļas. No IV daļas populārākajām latviešu tautas dziesmām minamas: Jāņu dziesmas (pirmā vītne), Trīs sidraba upītes, Saules meita kroņus pina, Ej, balini, lūkot iesi, Ej, saulīte, drīz pie dieva, Ai, lieli meži, Visi gani mājās dzina, Sauli? tecēj' tecēdama, Divi sirmi kumeliņi, Krauklīts sēž ozolā, Rīga dimd, Maziņš biju, neredzēju, Div' dūjiņas gaisā skrēja, Kas tie tādi, kas dziedāja u.c. Ar Dziesmu rotas IV daļas iznākšanu bija radīts repertuārs latviešu jauktajiem koriem, kuru līdz tam vēl bija ļoti maz un kuros lielā pārsvarā bija vīru balsis. Attiecīgais repertuārs deva stimulu jaukto koru attīstībai un izaugsmei, kas savukārt veicināja beztiesīgās sievietes iesaistīšanu sabiedriski kulturālos pasākumos. Svarīgs jaukto koru repertuāra papildinājums bija arī Dziesmu rotas V daļā ievietotās vācu komponistu 60 dziesmas. Te redzam F. Šūberta Rozīti, L. Bēthovena Nakts slavu, vairākas F. Mendelsona un L. Erka dziesmas, kā arī F. Abta, K. Kreicera, F. Zilchera, J. Šterna un citu autoru darbus. Dziesmu rota skolas bērniem (VI daļa) sakārtota četrās nodaļās. Pirmajā nodaļā ievietotas latviešu tautas dziesmas divbalsīgā un trīsbalsīgā salikumā. Visas meldijas ņemtas no iepriekšējām Dziesmu rotas daļām. (...) Otrajā nodaļā divbalsīgā un trīsbalsīgā salikumā sakārtotas vācu tautas dziesmas, bet trešajā un ceturtajā nodaļā ievietotas reliģiska satura dziesmas trīsbalsīgā salikumā. (...) 

#Q
Ļoti zīmīgus un vēl šodien aktuālus vārdus J. Cimze ierakstījis Dziesmu rotas VI daļas priekšvārdā: "Caur biedrībām un svētkiem dziedāšana var izplaukt, zaļot un ziedēt, bet pamats un sakne ir un paliek skola. Tikai caur skolām izzudīs mēmās rīkles, neģēlīgās dziesmas un tā neglītā dziedāšana, ko vēl dažu reizi šur tur, Dievam žēl, dzirdam”.

5 Dziesmu rotas VII daļā ievietotas 40 apdares, no tām 34 četrbalsīgā salikumā jauktiem koriem un 6 divbalsīgā salikumā, šinī daļā redzam daudz latvisku meldiju, kā, piemēram, Jāņu dziesmas (otra vītne), Tais', māmiņa, man vietiņu, Kur tu augi, skaista meita, Maza, maza es meitiņa, Dziedā 'f tautu tīrumā, Kas man kaitēj' nedzīvoti, Sidrabiņa upi bridu, Brālīts savu īstu māsu, Es redzēju jūriņāi (apdares otrs variants) un citas. Dziesmu rotas VIII daļā sakopotas divdesmit sešu vācu komponistu 70 dziesmas.6 Lielāko daļu dziesmu tekstu no vācu valodas latviešu valodā tulkojis J. Neilands. Te sastopam arī Mocarta Vasaras rītu, Vēbera Vasaras rītu un Sirdsēstus un Mendelsona Rīta dziesmu, Mieraviet' un Medības. Dziesmu rotas VII un VIII daļas iznāca pēc J. Cimzes nāves J. Neilanda sakārtojumā un ar viņa priekšvārdu. 1908. gadā iznāca Dziesmu rotas otrs paplašināts un pārstrādāts izdevums jauktiem koriem. 1914. gadā Dziesmu rota J. Sērmūkšļa redakcijā paplašināta un pārstrādāta iznāca divos sējumos — atsevišķi jauktiem un vīru koriem. Te jau redzam daudz citu tautu dziesmu un oriģinālkompoziciju — igauņu, lietuviešu, somu, norvēģu u.c. * Jānis Cimze bija pirmais latviešu tautas dziesmu harmonizētājs un mūsu kora kultūras pamatlicējs. Būdams pionieris tautas dziesmu vākšanas un harmonizēšanas laukā, kur vēl nebija uzkrāta pieredze, J. Cimze pielaida daudz kļūdu. Viena no tām ir nekritiskā pieeja tautas dziesmu atlasē. Šī iemesla dēļ "Lauka puķēs" iekļuva daudz pārveidotu cittautu dziesmu un salkanu ziņģu, kas nav latviešu tautas dziesmas. No "Lauka puķēs" ievietotām 343 dziesmām apmēram 200 ir latviešu tautas dziesmas, bet pārējās meldijas (pārveidotā vai nepārveidotā veidā) pieder citu tautu (sevišķi vācu un krievu) mūzikas folklorai un ziņģu repertuāram. Sevišķi spilgti tas redzams dziesmās Ak, sirsntņ, kam tik trūvi raud, (II d., Nr. 33), No pašas manas jaunības (II d., Nr. 35), Kas stāv tad tur ārā (II d., Nr. 36), lekš meža bij viens nams (II d., Nr. 73), Man tumšā naktī jāiet (111 d., 
Nr. 17), Pēc daiļas ciema meitiņas (111 d., Nr. 57), Brāļi, kad tās rozes zied (111 d., Nr. 81), Cik grūt', ja agri iemīlē (IV d., Nr. 61), Jauns puisis medīt gāja (VII d., Nr. 39), Tas vējiņš pūš, tas salmiņš dūc 
Šī meldija sākas ar uztakti, do minorā paaugstināta VII pakāpe, beigu kadencā — lēciens par mazo sekstu uz leju un pēc tam par mazo sekundu uz augšu. Latviešu tautas meldijas turpretim sākas ar pilnu takti, minora meldijām raksturīgs dabiskais minors, beigu kadencās tām sveši tāda veida savienojumi, kā redzams dotajā piemērā. Otra J. Cimzes kļūda ir tā, ka viņš līdz pamatam nebija izpratis latviešu tautas dziesmu metriku, gandrīz bez izņēmuma visas meldijas iekļaudams vienkāršos un saliktos taktsmēros, galīgi ignorējot jauktos taktsmērus un daudzreiz lietojot uztakti. 

Nepareizs grupējums redzams arī tautas dziesmā Mēs deviņi bāleliņi (IV d., Nr. 63): 
(VII d., Nr. 40) un daudzās citās. Kā tipisks paraugs nelatviskai meldijai noder dziesma Es stāv' uz augsta kalna (II d., Nr. 80). 

Minētās kļūdas dēļ Dziesmu rotā atrodamas daudzas latviešu tautas dziesmas nepareizā ritmiskā dalījumā, kas savā laikā kordiriģentiem ļoti traucēja šo dziesmu izpratni kļūdaini sakārtoto akcentu dēļ. Tā, piemēram, tautas dziesma Puiši jāja pieguļā (II d., Nr. 38) ir grupēta šādi: 
Vajag būt: 

Trīsdaļīgā grupējumā ar fermātām atskaņojums būs fragmentārāks nekā pareizā grupējumā, kur regulāri mainās trīsdaļu un četrdaļu taktsmērs. Dziesmu rotā sastopami daudzi nepareizi tautas dziesmu meldiju ritmiskie dalījumi (grupējumi). Spilgti piemēri ir Pūt, vējiņ, dzen laiviņ' (II d., Nr. 75), To sacīju, tas notika (II d., Nr. 14), Še neauga 
tādi koki (II d., Nr. 47), Māte, mīļa māmuliņa (IV d., Nr. 64), mazi bundzinieki (VII d., Nr. 8), Meitiņ' sēdēj' aiz ūdeņa (VII d., Nr. 27) u.c. Pārējās J. Cimzes kļūdas: (a) Daudzu latviešu tautas dziesmu meldiju korāliskais harmonizēšanas veids, piemēram, Brāļa zelta līgaviņā (111 d., Nr. 54): 
Dotajā piemērā, izņemot pirmo takti, redzam tipisku korāļu harmonizēšanas veidu (nots pret noti, ik pēc divām taktīm fermāta), kas neatbilst ne tekstam, ne arī meldijas raksturam. (b) Novirzienu, dubultdominantu un altērēto akordu lietošana tautas dziesmu harmonizējumos, bieži bez kādas vajadzības un attaisnojuma. (c) Dabiskā minora meldiju pārveidošana harmoniskā minorā, sevišķi kadencās. 

šinī piemērā redzam meldijas pārveidošanu: ceturtajā un astotajā taktī, cenzdamies izveidot kadencas harmoniskajā la minorā, J. Cimze sol vietā patvarīgi ierakstījis sol diez. Dabiskā minora meldiju pārveodojot un harmonizējot harmoniskajā minorā, viņš pārveidojis arī pašas dziesmas vīrišķīgo protesta raksturu. Trešajā un ceturtajā taktī (savukārt) samākslotas akordu secības (...) Harmonizējot dabiskajā minorā, šo posmu varēja izveidot daudz dabiskāku un izteiksmīgāku. (d) Seno skaņkārtu ignorēšana, tautas dziesmu harmonizējumos izmantojot gandrīz tikai dabisko mažoru un harmonisko minoru. 
Kā redzams no piemēra, meldijas pamatā ir friģiskais tetrachords (miI—r1—reI—d1—do1— si), bet J. Cimze šo meldiju ir harmonizējis harmoniskajā la minorā, necenzdamies izcelt tās friģisko raksturu. (c) Nepilnīgā un vienpusīgā kadences izvēle — tautas dziesmu harmonizējumos lielā pārsvarā autentiskās (14- Vf7j +1) un saliktās (IV+Vf7) +I; IV + I 6+V7 -f-I ) kadencas. 4 (...) 

Nepilnīgs un vienpusīgs būtu J. Cimzes latviešu tautas dziesmu meldiju harmonizēšanas apskats, ja neminētu veselu rindu tautas dziesmu, kuru apdares pelna ievērību vēl šodien. Pie šīs grupas dziesmām pieskaitāmas gandrīz visas diatoniski veidotās apdares. Izcilākās no tām ir Kur tad tu nu biji, āziti manu (II d., Nr. 19), Migla, rasa, liela rasa (111 d., Nr. 32), Kur tu augi, skaista meita (VII d., Nr. 14), Kas man kaitēj' nedzīvoti (VII d., Nr. 18), Brālīts savu īstu māsu (VII d., Nr. 26) un daudz citu. 
Apdares dažādošanas labad dziesmas Kas man kaitēj' nedzīvoti otro teikumu sāk sieviešu balsis. Septītajā taktī pievienojas vīru balsis. Trešajā taktī tenoriem izveidota kustība sešpadsmitdaļnotīs (sekstās ar soprāniem). Tas pats redzams arī ceturtajā taktī basu un tenoru balsīs. Septītajā taktī alta partijas ritmiskais grupējums atšķiras no soprāna partijas grupējuma. Noslēgumā ieskanas plagāla kadenca. Šajā J. Cimzes apdarē parādās jaunā dīgļi, kas vēsturiskajā attīstībā savu pilnību sasnieguši latviešu mūzikas lielmeistara E. Melngaiļa mākslā. Pie labākajām J. Cimzes latviešu tautas dziesmu apdarēm — bez iepriekš apskatītajām — pieskaitāmas: Ej, balini, lūko tieši (111 d., Nr. 38), Nu ar dievu, Vidzemtte (111 d., Nr. 121), Jāņu dziesmas — Jāņu dziesmu pirmā vītne (IV d., Nr. 1), Sauli t' tecēj' tecēdama (IV d., Nr. 34), 
Krauklīts sēž ozolā (IV d., Nr. 44), Bērziņš auga uz ak miņa (IV d., Nr. 55), Rīga dimd (IV d., Nr. 65), Tais1, māmiņa, man vietiņu (VII d., Nr. 5), Pie niedrītes laivu sēju, Sidrabiņa upi bridu (VII d., Nr. 21), Es redzēju jūriņā (VII d., Nr. 29), Teici, teici, valodiņa (VII d., Nr. 32) un citas. 

Visas minētās dziesmas, izņemot pirmo, trešo un sesto, ievietotas krājumā Latviešu mūzikas klasiķi I, tautas dziesmas jauktam korim (LVI, Rīgā 1949). Šinī krājumā ievietotās tautas dziesmas ņemtas no 1914. gadā iznākušās Dziesmu rotas jauktiem koriem J. Sērmūkšļa redakcijā, tāpēc apdares daudzās vietās un posmos ir savādākas (gludākas un interesantākas balsvešanas ziņā) nekā J. Cimzem. 8 levērību pelna mūsu republikas vīru koru repertuārā esošā tautas dziesma J. Cimzes apdarē Ej, bāliņi, lūkotiesi. 
Šinī piemērā mēs spilgti redzam J. Cimzes meistarību. Te katra balss ir melodizēta, bet kopā veido dabiskas un atjautīgas akordu secības. Prasmīgi veidotajā apdarē ceturtajā taktī dubultdominanti, sestajā taktī novirzienu uz La mažoru un septītajā 
taktī uz Sol mažoru dzirde uztver ļoti dabiski. Tikpat dabisku dubultdominantes un alterētā akorda pielietojumu redzam J. Cimzes harmonizētajā tautas dziesmā Sidrabiņa upi bridu (VII d., Nr. 21): 

(...) Prasmīgi un meistarīgi pielietoti novirzieni un altērētie akordi, ko redzējām divās beidzamajās tautas dziesmu apdarēs, neliecina par nelatvisku harmonizācijas stilu, bet gan dara bagātāku un atsvaidzina harmonisko valodu. Novērtējot Jāņa Cimzes paidagoģisko, tautas dziesmu vācēja un harmonizētā ja darbību, mēs redzam daudz tādu momentu, kam nevaram pievienoties. Tomēr, atmetot visu negātīvo un nepieņemamo, mūsu skatam pavērsies J. Cimzes diženums un lielums. Pie diženā un lielā J. Cimzes darbībā jāpieskaita mīlestības un cieņas ieaudzināšana latviešu skolotājos uz savu tautu un savas tautas dziesmu. Šo vārdu patiesību jo spilgti apliecina cimziešu darbība latviešu skolās un dziedāšanas biedrībās, kur tie ar nesalaužamu enerģiju un sirdsdegsmi virzīja uz priekšu tautas izglītības un kultūras darbu, ļoti daudzos gadījumos nostājoties cīņas pozicijās pret vācu baroniem, mācītājiem un carisma kalpiem. J. Cimze bija pirmais darbinieks, kas ar dziļu nopietnību un mīlestību pievērsās latviešu tautas dziesmu meldiju vākšanas un harmonizēšanas darbam, atstādams pirmos apdaru paraugus un dodams pirmos ierosinājumus nākošajiem latviešu mūzikas darbiniekiem Baumaņu Kārlim, Vīgneru Ernestam, Jurjānu Andrejam, Jāzepam Vītolam, Alfrēdam Kalniņam, Emīlim Melngailim un citiem, kas tautas dziesmu apdaru meistarību noveduši līdz pilnībai. J. Cimzes darbība palīdzēja krāšņi uzplaukt mūsu dziedāšanas kultūrai pag. gadsimta 70-tos un 80-tos gados, kas spilgtāko kulmināciju sasniedza I, II un jo sevišķi III vispārējos dziesmu svētkos. 

1 „Lauka puķes" tai laikā bija patiešām nekoptas, bet, vai J.C. domājis, ka tās būtu arī mazāk nozīmīgas, jāšaubās. V.B. 2 111 daļa „Lauka puķes" vīru koriem iznāca 1874. g., kam 1875. g. vienā sējumā sekoja „Lauka puķes" un „Dārza puķes" jauktiem koriem (IV un V daļa). Pēc tam 1876. g. iznāca Dziesmu rota skolas bērniem (VI daļa) un 1884. g. — jaunas "Lauka puķes" un "Dārza puķes" jauktiem koriem (VII un VIII daļa, arī vienā sējumā). 3 Dziesmu rotas I un II daļa papildinātā veidā nāca klajā 1875. g. 4 Ari par Šo spriedumu var šaubīties. Piemēram, rotaļas Krauklīts sēž ozolā meldija pazīstama arī citur Eiropā, un kāds tās variants aizceļojis pat līdz Amerikai, kur pag. gadsimta vidū inspirējis kādas gospeļa meldijas autoru (Saw ye my Savior). Tūdaliņ, tagadiņ meldijai visai tuvas skaņas savukārt esmu dzirdējis radio pārraidē — kādā 18. gadsimta „galda mūzikā" (iespējams, ka tas bija kāds Telemaņa skaņdarbs). Jautājums par latviešu t.dz. jaunākā slāņa meldijām, no kurām daļu ietekmējusi citu tautu folkloras un varbūt arī t.s. mākslas mūzika, mums tikpat kā nav pētīts, tā ka katēgoriskāki spriedumi te var būt pārsteidzīgi. V.B. 

5 Dziesmu rotas VI daļas 2. izdevums iznāca 1879-, 3. izdevums — 1880. g. 6 Pavisam Dziesmu rotas astoņās daļās ietilpst 627 dziesmas: „Lauka puķēs" (11, 111, IV un VII d.) — 343, „Dārza puķēs" (I, V un VIII d.) — 180, bet Dziesmu rotā skolas bērniem (VI d.) — 104 dziesmas. 7 Ari šī meldija, ko vēl pazīstam ar vārdiem Saulīt' vēlu vakarā, ir jaunāku laiku darinājums vai aizguvums. To rāda novirziens uz dominantes toņkārtu meldijas vidū, ko tīrākās latviešu tautas dziesmās nesastopam. Bez tam kā šai, tā dažos citos tālākos piemēros redzam, ka parasto divu rindu vietā meldijai izlietotas Četras dainas rindas. Arī tā ir viena no "šaubīgo" meldiju iezīmēm, kaut ne vienmēr. Zīmīgā kārtā šim jautājumam K. Mediņš savā rakstā nekur nav pieskāries. V.B. 8 Nevar noliegt, ka J. Sērmūkslis, kurš bija galvenais redaktors Dziesmu rotas 3. izdevumam, ieguldījis tajā daudz vērtīga darba, piemēram, mazvērtīgākas dziesmas aizstājot ar jaunām, tāpat pieaicinot tekstu "caurlūkošanā" K. Baronu u.t.t. Bez tam J..S šim izdevumam devis pats ap 30 savu harmonizējumu (to vidū gan arī dažas tīras ziņģes), kam nāk klāt vēl varianti vienam otram J. Cimzes harmonizējumam (parasti ar meldiju kādā citā balsī). Bet, ka augšā pieminēto piemēru apdares 3. izdevumā būtu ikreiz „gludākas un interesantākas balsvešanas ziņā", domas var dalīties. Beidzot vēl jāpiezīmē, ka 1914. g. Dziesmu rotā J.S. harmonizējis arī vairākas meldijas no Jurjānu A. Latvju tautas mūzikas materiāliem, bet nav ievietojis nevienu paša Jurjāna harmonizējumu. Taču šī piezīme varētu izraisīt jaunu diskusiju, kas jau būtu ārpus augšējā raksta autora galvenā temata. V.B.

43 “Latvju Mūzika” nr. 6 (01.01.1973.) | Knuts Lesiņš

Volfgangs Dārziņš mūzicē 
VOLFGANGA DĀRZIŅA SKANĪGAIS MANTOJUMS 
KNUTS LESIŅŠ 
Priekšstats par latviešu mūziku lielāko tiesu saistās ar dziedāšanu — kora vai solo dziesmām — pa daļai tās īpato attīstības gaitu dēļ, pa daļai tādēļ, ka vairāk vai mazāk apzināti esam centušies šim priekšstatam paši uzspiest tādu ievirzi. Dzirdot vai lasot vārdu koncerts, gluži automātiski ieskanas ausīs: dziedot dzimu, dziedot augu .. . Jāzeps Vītols kādreiz jau norādījis uz mūsu vokālās mūzikas kultūras ierobežoto aploku, sakot, ka katras tautas mūziku vērtē pēc viņas partitūrām. Zināms, šis norādījums neietver kādu gluži absolūtu mērauklu. Šopēns, piemēram, komponēja gandrīz vienīgi klavierēm. Viņa divi koncerti klavierēm ar orķestri nav viņa slavas pamatā ar orķestra skanīgumu, tas pats sakāms par abu Skarlatiju klaviermūziku, daļēji arī par Bachu un Mocartu. Bet instrumentālā mūzika mums joprojām ir otrā lomā, mazāk vilinādama latviešu klausītājus, tai pašā reizē būdama bez lielām izredzēm iekļūt starptautisku interešu lokā. Latviešu mūzikas vēstures pamatīgākie izdevumi, atspoguļojot jau minēto dziesmoto ievirzi, tāpat veltīti dziesmu svētkiem, kas pauž mūsu kopīgo aktivitāti grāmatās: Latviešu dziesmu svētku vēsture un Latviešu dziesmu svētki trimdā autors Valentīns Bērzkalns gan centies parallēli ietvert arī labu daļu no mūsu mūzikas vispārējās attīstības. Pieminējis V. Dārziņa gaitas ASV, viņš raksta:1 

Latviešiem Dārziņa jaundarbus bijusi iespēja dzirdēt gan parastos, gan dziesmu svētku koncertos (Londonā, Toronto, Hamburgā un Portlandē), tāpat lielākā daļa no tiem ir iespiesti, un divreiz Dārziņš saņēma arī Kultūras fonda prēmiju (1953, 1962). Pēdējā laikā vairāk par šā izcilā latvju skaņraža kompoziciju likteni, šķiet, rūpējušies tomēr vienīgi viņa Sietlas kollēgas (īpaši prof. K. Benšufs), kuru pūļu rezultātā Dārziņa mūzika ir atskanējusi tiklab universitāšu un citos amerikāņu koncertos, kā arī tapusi pieejama skaņu platēs. Bez tam Dārziņu mēģinājuši „rehabilitēt" daži latviešu mūziķi Rīgā, kaut šimbrīžam — bez redzamām sekmēm. 

Kopš šī konstatējuma pagājuši daži gadi, un nav daudz grozījumu vai papildinājumu, kurus tam varētu pievienot. Tomēr būtu atzīmējams, ka Rīgā žurnāla Karogs 1972. gada 6. numurā Volfganga Dārziņa četrus gadus jaunākais kollēga konservātorijā komponists Marģeris Zariņš veltījis pāris lappušu atmiņām par kopīgām gaitām savā atmiņu virknē „Optimistiska dzīves enciklopēdija", kur teikts: Volfgangs Dārziņš par agru aizgāja no dzīves un mākslas, bet viņa atstātais mantojums top izvērtēts, un lielākā daļa no tā ieies latviešu mūzikas zelta fondā. 

Vispirmā kārtā abi klavierkoncerti, variācijas, sonātas un sīkākas formas, kora dziesmas, tāpat kā esejas un pētījumi par tautas dziesmām. Nedēļas laikraksts Literatūra un māksla savukārt sāka iespiest pagājušā vasarā turpinājumos Arvīda Darkevica monogrāfiju par Emīlu Dārziņu. 

1972. g. 24. jūnijā pagāja desmit gadu kopš Volfganga Dārziņa nāves. Viņš nomira Jāņu dienas rītā, vairs nespēdams būt iepriekšējās dienās Sietlā (Seattle) rīkoto Rietumu piekrastes pirmo dziesmu svētku klausītāju vidū, nedz saņemt suminājumus un ziedus kā dziesmas Birzīm rotāts Gaiziņš autors. Tos saņēma viņa meita Daina. Pateicoties viņa sakariem ar Sietlas amerikāņu mūziķiem, šos dziesmu svētkus atbalstīja Vašingtona universitātes mūzikas fakultāte, atļaujot savas koncerttelpas. Tagad pārskatot Volfganga Dārziņa mūzikālo mantojumu, redzam, ka tā svarīgākā daļa ir Vācijā un galvenā kārtā ASV pēdējos gados komponētā klaviermūzika. Tai ir savs noteikts, ilgu gadu meklējumos izveidots stils, gan saskarsmē ar mūsu gan modernās mūzikas strāvām, bet tā nav gluži viegli atskaņojama un laikam arī paliks vairāk mūzikālas izlases klausītāju vērtējumam. Tā ir pabeigta un pilnīga deva latviešu modernai mūzikai. Šeit jāpiemin arī izdevēja Alfrēda Kalnāja neatlaidīgā uzņēmība, publicējot komponista klavierdarbus, tāpat viņa 200 tautas dziesmu aranžējumus ar klavieru pavadījumiem. Komponists pats veica rūpīgo un sīkumaino savu darbu sagatavošanu iespiešanai. 

Volfgangs piedzima 1906. gada 26. septembrī Rīgā. Viņam bija tikai četri gadi, kad Zasulauka stacijā, vilciena sabraukts, nomira viņa tēvs komponists Emīls Dārziņš. Viņa audzināšana palika vecmāmiņas un mātes ziņā. Apstākļi Emīlam Dārziņam bija visai neapskaužami, radot sarūgtinājumus, kas pamudināja dažus domāt, ka viņa traģiskā nāve varētu būt pašnāvība. Dārziņa māte izīrēja istabas, turot, kā toreiz teica, pansiju. Par šo "pansiju" un pirmo tikšanos ar Emīla dēlu ir neliels 

zīmīgs epizods Jēkaba Poruka grāmatā Ciemošanās:2 
Nepavisam nevaru atcerēties, kā nokļuvu Emīla Dārziņa mammas pansijā Rīgā. Tak jau būs kāds teicis. Bet pati pansija bija pavisam modīga. Ķēniņa ģimnāzijā Tērbatas ielā, kad pirmo reizi tur gāju, priekšnamā nobijos no liela brūna lāča, kas, pakaļkājās saslējies, sarkanu mēli izkāris, priekšķepā turēja lukturi. Jākāpj bija līdz pašai augšai, jāmeklē kāds atsevišķs dzīvoklis, pie ģimnāzijas nepiedalīts ... Tur mani nometināja. Neviens, izņemot Dārziņa mammu, nestaigāja, es biju vienīgais pansionārs. Tik vientulīgi kā togad ne priekš tam, ne pēc tam neesmu dzīvojis. Man šķiet, pa naktīm Dārziņa mamma gāja projām. Reiz, saulainā pavasara svētdienas rītā, no miega izcēla dziesmu balsis. Blakus istabā, parasti gluži tukšā, dziedāja viena vecāka, bieži dzirdēta, otra gluži jauniņa, dzidri skanīga, nepazīstama. Slējos augšā (...) Mazgāties ejot, jāiet garām vaļējām durvīm, kur tie divi dziedātāji (...) Istaba saules pilna, pašā vidū vilnī balta galviņa, vecāmāte saka priekšā vārdus no dziesmu grāmatas, un abi gavilē: Palodās vārtiem paceliet, pasaules durvis atveriet! (...) Un te nu tas zēniņš uz grīdas ar balto cekulu, cik sudrabaini viņš izloka melodiju, bez mazākā grēka tonī un ritmā, tā viņam ir tikpat dabīga lieta kā elpošana. Gadiem bija jāpaiet, lai es zinātu, ka toreiz pirmo reizi biju sastapies ar absolūtu dzirdi. 

Starp citu, Jēkabam Porukam arī pašam bija absolūta dzirde. Katrā ziņā par zēna mūzikālo apdāvinātību (nosaukts par Volfgangu tēva mīlestības dēļ uz Mocarta mūziku) jau agrā bērnībā nebija šaubu. Kad vēlākos gados reiz apjautājos, kā iestājies konservātorijā, viņš smiedamies atbildēja: "Aizgāju un nospēlēju Do-mažoru!" 1927. gadā, kad iestājos konservātorijas klavieru klasē pie prof. Paula Šūberta, Volis, kā viņu parasti dēvēja, (Volfganga vārdu oficiāli varēja lasīt presē un programmās!) jau bija priekšā. 

#RHIZOME
#RIGENSIS

Mūsu pazīšanās kļuva ciešāka 30-to gadu sākumā, kad sāku strādāt rīta laikrakstā Latvis, kur mūzikas kritikas rakstīja Jānis Cīrulis, jau agrāk pieaicinādams talkā Voli un vēlāk arī mani. Volis, beidzis kompozicijas klasi, konservātorijā vēl mācījās klavieres. Par Voļa komponēšanas jaunības posmu varētu citēt Artura Sīļa rindas Mūzikas vēsturē ("Grāmatu Drauga" apgāds Rīgā):3 

Sistēmatiski mūziku sācis mācīties Latvijas konservātorijā, vispirms klavieru klasē pie B. Roges, tad arī prof. Jāzepa Vītola kompoz. klasē. Kompozīcijas klases pilnu kursu beidza 1929- g-1934. g. kā laureāts beidz N. Kārkliņas klavieru klasi, mācības gada noslēguma aktā spēlējot orķestra pavadījumā savu klavierkoncertu. 

Sākot ar 1928. g., V. Dārziņš raksta arī kritikas un apcerējumus par mūzikas dzīves parādībām dienas laikrakstos un žurnālos (...) Mūsu jauno autoru Saimē Dārziņš viens no techniski visizsmalcinātākajiem, vingrākajiem. Šai sakarībā pirmkārt minams viņa klavierkoncerts (1934), pirmāk atskaņotais šādas formas darbs (Jāņa Mediņa klavierkoncerts gan tika uzrakstīts nedaudz agrāk, bet atskaņojumu piedzīvoja pēc tam). 

Simfoniskajam orķestrim V. Dārziņš uzrakstījis Spāņu deju svītu 4 daļās, spāņu deju ritmā izturētu darbu virkni, Latvju deju svītu 3 daļās, fugu stīgu orķestrim, — krāsaini orķestrētus, ritmiski un harmoniski bagātus darbus; jauktam korim, baritonam solo un orķestrim kantāti Daugavas viļņi (Skalbes teksts). Redzami panākumi V. Dārziņam bijuši arī kora dziesmā, sevišķi tautas dziesmu harmonizācijās. V. Dārziņa tautasdziesmu harmonizējumiem pamatā Melngaiļa atziņas, uzrādot tomēr orķestrālāku techniku, tuvojoties Ābeles harmonizējumiem. V. Dārziņa nedaudzās solo dziesmas mazāk nozīmīgas. Pieminami vēl viņa skaņdarbi klavierēm, labā klaviertechnikā veidoti, pāris miniātūras vijolei. Interese par moderno Vakareiropas mūziku — franču un spāņu impresionistiem vai ekspresionistiem, sniegšanās pāri konservātorijas akadēmiskajam līmenim, bija jauniem mūziķiem parasta. 

Kādreiz no Latvja redakcijas kopīgi mājās nākot (mums bija pa ceļam), Volis aicināja uziet viņa dzīvoklī. Pārcilājām notis, grāmatas, bez sevišķas prasīšanas viņš man aizdeva šo to līdz, kas likās mani ieinteresējam, starp citu, spāņu komponista De Faljas (Faila) Ugunsdejas aranžējumu klavierēm (no baleta), uzteikdams komponista ekspresionistisko „zemes spēku". Bet Voļa "spāņu periods" nebija ilgs. Viņa solo dziesmas, kā A. Ābele minējis, neizpelnījās sevišķu ievērību, liekas, viņš drīz zaudēja interesi pret šo žanru, kurā galvenokārt balstījās Emīla Dārziņa iemīļotība klausītājos. Prātā palicis, ka viņš komponēja Al. Čaka Jauniibu. Citas solo dziesmas piemin vēl Jānis Zālīts, rakstīdams Jaunākās ziņās

#RIGENSIS
4 par koncertu, kurā atskanējušas abu Dārziņu — tēva un dēla dziesmas, 1932. g. oktobrī. Liekas, šis ir arī vienīgais gadījums, kad abu solo dziesmas atskanējušas vienā vakarā. Pamazām veidojoties, vēlākos gados Volfgangs savās kompozicijās gāja tik atšķirīgu ceļu, ka abu mūzika būtu stiliski grūti apvienojama. Minēto dziesmu vakaru bija sarīkojis Rīgas skolotāju institūta abitūrientu biedrības Jauno skolotāju koris Jēkaba Vītoliņa vadībā. Solo dziesmas atskaņoja Emīls Mauriņš, Volfgangam Dārziņam pavadot. Citāts no šīs recenzijas interesants tai ziņā, ka Zālīts jau pašā sākumā norāda uz jaunā komponista izredzēm tautas dziesmu apstrādāšanā, tikai beigās pieminot trīs solo dziesmas: 

Jaunā, Volfganga Dārziņa mūzikālā personība vēl veidošanās stadijā. Viņš viss vēl meklējumos. Modernās mūzikas ceļi arī viņa ceļi. Bet Vītola solīdā skola, kas devusi jaunajam autoram daudz technisku un mūzikālu atziņu, pasarga viņu no pārmērībām. Gan stils vēl dažādu ietekmju varā, tomēr jau arī uzrāda ko savu, īpatnu. Un šī īpatnība šimbrīžam visdzīvāki saskatāma Volfganga Dārziņa tautas dziesmu sabalsojumos. Tur redzam ne vien savu technisku, arī mūzikālu pieeju. V. Dārziņš dzird skanam savā fantāzijā mūsu tautas dziesmas jau citādi nekā Melngailis, Graubiņš, Ābele. Viņa rakstībā saskatāmi daži jauni paņēmieni, kas sabalsojumiem piešķir savdabīgu svaigumu un krāšņumu. Techniskais veidojums drošs, apzinīgs. Modernisma doza pieņemama. Vispāri Volfgangs Dārziņš ar savu pirmo tautas dziesmu sabalsojumu virkni rekomendē sevi kā daudzsološu talantu, kas jau tagad, karjēras pašā sākumā, izpelnās dzīvāko ievērību ne vien mūziķos, arī plašākajās mākslas cienītāju aprindās.
Mazāk izteiksmes spēka un skaidrības vēl vērojam solo dziesmās. Tomēr ari šeit autors apliecina mūzikālitāti, gaumi, technisku maņu. Divi atskaņotās dziesmas Neprātīgais pāžs un čigānu dziesma sacerētas, ļaujoties tīri subjektīvām izjūtām. „Čigānu" teksts gan drīzāk prasās citas, gaišākas un draiskākas uztveres. Trešā solo dziesma lecerētā (Skalbes dzeja) raitāka, lai gan vēl īstākas stila apjausmes — saskaņā ar tekstu — neuzrāda. Arī šīs dziesmas Em. Mauriņš dziedāja vokāli un mūzikāli pievilcīgi (...) Birzīm rotāts (oriģināldziesma), švāģera meitiņa un Ci, ci, Pēteri bija jāatkārto (...) Koncerts bija labi apmeklēts. 
Lai cieņa un gods abām mātēm, kas mūsu tautai devušas tik dižus dēlus, Abas viņas sveikas un bija redzamas publikā. 

1934. g. rudenī Voļa pirmo klavierkoncertu uzņēma simfoniskā koncerta programmā. Komponists atkal pats to atskaņoja. Tas bija svinīgais 18. novembra koncerts, kurā apvienotos Nacionālās operas un radiofona orķestrus diriģēja Jānis Mediņš. 

#RIGENSIS
Arī šai gadījumā J. Zālīts koncertam veltījis vairākas labvēlīgas rindas:5 
Programmas latviskajā daļā pirmā vietā V. Dārziņa Koncerts klavierēm ar orķestri. Plašākai atklātībai to autors nodeva tikai aizvakar. V. Dārziņš ar šo plašāko un iezīmīgāko skaņdarbu nodibinājis respektējamu radoša mūziķa reputāciju. Jaunais koncerts sacerēts bez liekas bravūras pretenzijām, delikāti, bet techniski erudīti. Tēmas viegli saklausāmas un iegaumējamas, tās nekad neaizēno pavadošo balsu ornaments. Priekšplānā jūtama arvien klavieru partija (...) Autora dzīvā izjustā iztulkojumā koncerts izskanēja jauki, pievilcīgi, romantiskā jūsmā un apgarotībā. Dārziņš kā pianists izrādījās veikls, muzikāli iejūtīgs, bet bez bravūras uzmācībām. Technikas plāksnē, zināms, jāpanāk lielāka drosme; pasāžās jāiegūst lielāks spars, izteiksmes spožums. Jaunais opuss klausītājos izpelnījās jūsmīgu piekrišanu. 

Pāris gadus vēlāk (1936) pirmais klavierkoncerts atkal bija simfoniskā koncerta programmā, diriģējot Jānim Kalniņam, un šoreiz J. Zālīša atsauksmē 6 ir kāds mājiens uz Skrjabina ietekmi: 

#RIGENSIS
Dārziņa jun. klavierkoncerts jau pāris gados kļuvis populārs, un to ar patiesu patiku klausās ir vecie, ir jaunie. Mūzika liegas romantikas piestrāvota, melodiski un harmoniski pievilcīga, formālajā darinājumā skaidra, arī emocionāli saturīga, šķiet, no Skrjabina mūzas gaisīgajiem pagalmiem atlidojusi 1. daļas otrā, dziedošā tema. Atskaņojums ar autoru pie klavierēm un Kalniņu pie diriģenta pults veidojās droši, mūzikāli un techniski vingri, pēdējā daļā pat īsti impulsīvi. Dārziņa spēlē valdzināja arī šoreiz dzīvā izteiksme, vijīgais priekšnesums. 

Apcerot latviešu simfoniskās mūzikas attīstību, kas ievietots 1938. g. 9- dziesmu svētku vadonī, J. Zālīts sekojošā teikumā summējis savus ieskatus par V. Dārziņa darbiem:

#RIGENSIS
 „V. Dārziņš jau sarakstījis divi interesantas svītas; vienā no tām meklēts spāņu īpatnais kolorits (Ravela gaumē), otrā latviskais (Jāņa Mediņa gaumē). Šķiet, savam īstajam stilam Dārziņš vistuvāk pievirzījies I klavierkoncertā, kur mūzikālā valoda iekļauta stingri izdomātā un izveidotā formā. Arī mūzikālās vielas izvēlē saskatāma nopietnība un laba gaume. Dārziņš nule sarakstījis arī savu II klavierkoncertu." 

šai laikā Volis joprojām interesējās par tautas dziesmām, meklējot to apstrādājumiem savu īpatu izteiksmi. 1933- gadā septīto dziesmu svētku atceres dziesmu dienās izsludinātajā konkursā četras viņa dziesmas bija godalgotas. Tās bija: Es maza meitiņa, Kas gan to celiņu, Švāģera meitiņa un Trīs māsiņas. Kas gan to celiņu programmā neiekļuva, toties tika atskaņots oriģināls Birzīm rotāts Gaiziņš. Voļa tautas dziesmu harmonizējumus raksturojis V. Bērzkalns,7 kura domas šeit citēju:


 Ir zīmīgi, ka Dārziņš agrīnajiem harmonizējumiem izvēlējies ritmiski gan dzīvas, bet citādi elementāras meldijas (...) Šādas meldijas palaikam atstāj dzīvāku pirmatnības iespaidu nekā komplicētākās, stilā smalkākās jaunāka slāņa dziesmas, tālab arī tā kompozitoriskajam apstrādājumam jābūt vienkāršākam. To intuitīvi nojautis arī Dārziņš, paturēdams Švāģera meitiņā tās pašas elementārās harmonijas, gan vietumis piejaucot pa kādai blakus skaņai vai izvēršot akordu interesantākā ritmiskā figūrā, bet nekādā ziņā nemēģinot meldiju ielauzt tai organiski svešā ietērpā. 

Gala secinājumā par V.D. tautas dziesmu apstrādājumiem teikts:8 

"... vispār tiktāl, lai radītu kādu pavisam jaunu, ar pašu tautas meldiju tikai tematiski saistītu žanru,' Dārziņš savā kormūzikā neaizgāja (...) Kā izcili spilgta un vienreizēja personība Dārziņš turklāt skatāms no pavisam citas puses, citos mūzikas žanros." 

Ārpus Latvijas kori Voli interesēja retāk, un par viņa pēdējām dziesmām V. Bērzkalns izsakās šā:9 

Koriem Volfgangs Dārziņš arī pēdējos gados komponējis gan pavisam maz, un no septiņām mūsu sarakstā redzamām viņa dziesmām tikai trīs dzimušas pēc 1945. gada. Bet šā trijnieka vidū ir kāda reti daiļa pērle, kas pelnījusi, lai kori spodrinātu to arī turpmāk. Šī pērle ir Portlandē atskaņotais sabalsojums Noriet saule... un it kā aizredzē tai bijis lemts palikt arī par dedzīgākā latviskās skaņu mākslas apoloģēta pēdējo skaņdarbu. 

Ja Voļa folkloras pētījumi neatspoguļojās lielākā tautas dziesmu sabalsojumu virknē korim, tie neapšaubāmi ietekmēja viņa patstāvīgā stila meklējumus klavieru darbos. Par viņa nodomu nopietnību, ikdienā satiekoties, bija grūti spriest. Liekas, viņš centās, lai no viņa nepaliktu akadēmiska mūziķa iespaids. Viņš bija sabiedrisks, viņam patika pasēdēt restorānos un kafejnīcās, kur bieži vien, pīpi kūpinādams un kafijas tasi malkodams, viņš iegriezās pēc koncertiem, lai uzrakstītu recenzijas. Viņā intereses bija ļoti vispusīgas. Viņš labi pazina literātūru, dzeju, baletu, glezniecību, interesējās arī par sportu, jūsmoja par basketbolu un latviešu basketbolistu panākumiem. Cienīja labu humoru, bet, pretēji dažiem citiem joku mīļotājiem mūziķiem, nebija anekdošu stāstītājs. Viņa asprātība izpaudās paša novērojumos. Prātā palicis viņa stāstījumā, kāda nelaime piemeklējusi viņa lietuviešu kollēgu VI. Jakubenu prof. Jāzepa Vītola kompozicijas klasē, rakstot pārbaudījumā fugu, kas ir pamatīgs un ilgs darbs. Rakstīšanas laikā izbadojies, Jakubenas ēdis līdzpaņemto halvu (no riekstiem gatavots salds, šokolādei līdzīgs maisījums). Bet halva ir taukaina, tā nākusi saskarsmē ar fugas uzmetumu nošpapīrā, kas kļuvis tik caurspīdīgs, ka — tikai cieši pret spuldzes gaismu skatoties, notis vēl bijušas samanāmas. Nelaimi vēl pavairojusi Jakubena vispārējā tuvredzība .. . Starp citu, Jakubenas, apdāvināts komponists un pianists, absolvēja LK un tagad dzīvo Čikāgā, gan ar ļoti sliktu veselību. Jauki bija Voļa stāsti par „haltūrām" laukos, koncertos dziedātājus pavadot. Reiz koncerta laikā caurvējš aizrāvis kādu klavieru pavadījuma lapu. Viņš meties to tvert, bet skatuves fonā bijusi kāda teātra dekorācijas ainava ar caurumu audeklā, un vējš ierāvis nošu lapu tieši šai caurumā. .. Citreiz viņam blakus pie klavierēm nosēdies kāds jauneklis, kam koncertā nekādi uzdevumi, likās, nevarēja būt. Volis norādījis, ka nošu lapas apšķiršot pats. Taču jauneklis palicis klavieru tuvumā. Atklājies, ka nospiestie klavieru taustiņi aiz piebrieduma vairs neceļas, jaunekļa uzdevums bijis ar ātru naga vilcienu tos no apakšas atkal dabūt augšā. Katram, kas tādās „haltūrās" piedalījies, ir savi, gluži neticami piedzīvojumi. Ar tādu sākas arī mans romāns Janka muzikants. Pēteris Ērmanis, to izlasījis, man atrakstīja: Esot pārāk neticami, ka koncerta rīkotāji pagastnamā būtu aizmirsuši sagādāt klavieres. — Un taču tāds gadījums bija. Laikraksti tam veltīja nedaudz jautru rindu, kas man iespiedušās prātā. Es vēl atceros dziedātājas un tā pagasta vārdu, bet lai nu paliek vārdi neminēti. No katra pagasta ir pa trimdiniekam — kam tādu senu neslavu daudzināt! 1939. gada Ziemsvētkos Volis apprecējās ar gleznotāju Annu Ozoliņu. Viņa bija beigusi Latvijas Mākslas akadēmiju un pieslējās mūksaliešiem, jaunās latviskās glezniecības meklējumiem. Pastiprinājās saites ar gleznotājiem, kuru bohēmiskā vide reizēm bija bagāta ar ierosmēm un jautrību. Atceros, kā Oskara Norīša darbnīcā nerimtīgi humoristiskais grafiķis mūs smīdināja, demonstrējot Jūlija Sproga vijoles spēli. Oskars bija vijolnieka Arvīda Norīša brālis, prata spēlēt vijoli, pie tam tik veikli, ka varēja spēlējot to turēt arī aizmugurē. Sproģi mēdza zobot par viņa spēles ne visai tīro intonāciju un savdabīgām mūzikālām idejām. 
Voļa otrs klavierkoncerts komponēts piecus gadus pēc pirmā. To pirmatskaņoja simfoniskais orķestris Nacionālajā operā 1939. g. janvārī. Diriģēja Teodors Reiters. Aplausu bija papilnam ir jaundarbam, ir komponistam kā atskaņotājam. Jāpiemin, ka Volis vispār bija ļoti stalts un izskatīgs jauneklis. 

#RIGENSIS
Kritiķis Ernests Brusubārda, kas atcerējās Emīlu Dārziņu, mēdza smaidot piezīmēt: „Soļo gluži kā tēvs, apkārt neskatīdamies, bet zina, ka visi uz viņu skatās." Varbūt, ka otrā koncertā ir kādas iezīmes nākamajiem jaunā stila meklējumiem, vairoties no konvencionālām ritma formulām, ko piemin Zālīts, veltīdams jaundarbam gandrīz visu recenziju: l0 

#RIGENSIS
Šai jaunajā opusā Dārziņš uzrāda vēl stingrāku formas kalumu, vēl kuplāku un krāšņāku orķestra valodu (...) Nekādu idejisku, nekādu technisku nejaušību. Drīzāk varētu iebilst pret pārmērīgu gudrošanu, problēmu meklēšanu. Tomēr jāsaka — māksliniecisko mēra atjēgu, līdzsvaru D. aizvien rod savā dzīvajā muzikālajā talantā.

Šais rindās Zālīts pirmo reizi piemin "pārmērīgu gudrošanu", kas varbūt dažam labam, arī man pašam, iešāvusies prātā ar Voļa neatlaidīgo pārveidošanas tieksmi, kas ar gadiem pieauga. Bet — katram sava mēraukla un savs veids. Man tāpat bija pārsteigums, izlasot kādā mūzikas vēsturnieka pētījumā, ka Bēthovens dažus savas mūzikas posmus pārstrādājis 18 reižu! To nezvai pats Zālīts bija pārsniedzis, arī būdams pamatīgs savu darbu slīpētājs. Zālīti draugi turēja aizdomās reizēm vairāk par slinkošanu, kā to liecina ne pārāk lielais viņa atstāto dziesmu klāsts. Volis izrādījās tik darbīgs, ka, ja arī visu viņa Latvijas rakstīšanas posmu svītrotu, kā tas praktiski noticis, atskaitot kora dziesmas, tad to visu atsver pēdējo gadu pārpalikums. 

#RIGENSIS
Bet vēl mazliet no Zālīša atsauksmes par Voļa otro klavierkoncertu: 
Pirmā daļa — Moderato — sākuma posmā veidota apvaldītā izteiksmē, liriskās noskaņās. Arī abām tēmām pirmveidā vairāk stāstošs raksturs. Glezni raisās galvenā, kas gan vēlāk izstrādājuma posmā un noslēgumā gūst plašu un krāšņu drāmatisku izskaņu. Otrā, šķiet, latviskākā koncerta tematikā, bet tai autors uzticējis mazāk aktuālitātes; reprizē pat tā vairs neparādās. Sevišķi liela vērība piegriezta šinī koncerta daļā un finālā ritmikai. Tā allaž mainīga, un, liekas, allaž vairās kļūt konvencionāla, interpretiem tā sagādās krietni daudz rūpju (...) 

Minēto otro klavierkoncertu (Fis dūrā) varētu uzskatīt par Voļa panākumu virsotni neatkarīgās Latvijas laikā. 

Šai laikā viņš arī turpināja rakstīt atsauksmes par koncertiem laikrakstā Rīts. 

1936. g. rudenī sāku strādāt par NO drāmaturgu, kādā amatā nācu Jēkaba Poruka vietā. Viņš to atstāja pēc septiņu gadu darba, tai pašā reizē kļūdams par NO direktoru. Ja Voļa pirmais klavierkoncerts īstenībā piedzīvoja trīs atskaņojumus (konservātorijā, Volim absolvējot klavieru klasi, un divos simfoniskos koncertos), tad otrais, liekas, vēlāk vairs nav atskaņots. Esmu tos abus dzirdējis, un toreiz mūzika ļoti patika. Tā bija smalka un reizē ar romantiskas pacilātības, drusku patētiskiem posmiem, sniedzot pietiekami vielas pianistiskas technikas atraisīšanai. Voļa nākamā plašāka apmēra kompozicija Variācijas par oriģināltemu datētas ar 1942. gadu, sarakstītas un atskaņotas Rīgā, vācu okupācijas laikā. Bet man liekas, ka Volis ar variācijām vēl nodarbojās Vācijā un ka esmu tās pa fragmentam noklausījies, kad iegriezos pie Dārziņiem paciemoties Eslingenā no tuvējās Augsburgas. Variācijas iespiestas 1947. gadā,11 un man dāvinātā eksemplāra ieraksts sākas ar citātu no kādas man veltītas humoreskas: „ ... savu ģēniju viņš bija atdevis runām, rakstiem atstādams tikai talantu. — Komponistam Knutam Lesiņam — rakstnieks Volfgangs Dārziņš." Eslingenā iznāca Latvju Ziņas, Arvēda Klāvsona vadībā. Šai laikrakstā Volis rakstīja ne tikvien recenzijas par koncertiem, bet arī humoristiskus feļetonus, ar laba literāra talanta iezīmēm. Bet, pirms mēs atkal satikāmies mierīgos apstākļos mākslas problēmu un trimdas humoristisko notikumu apspriešanai, bija pagājuši daži pārvērtību un zaudējumu gadi. Kara beigās Dārziņi bija nokļuvuši Ehingenā (pie Donavas), ko okupēja franči, un tikai pēc tam viņi pārcēlās uz Eslingenu, amerikāņu okupācijas zonā. 

Variācijas par oriģināltemu varētu uzskatīt par pārejas posma darbu uz jauna, radikālāka stila meklējumiem. Tēmas kodols jeb motīvs sastāv tikai no četrām notīm, latvju tautas dziesmām pazīmīgajā naturālajā minorā, it kā kādas senas dainas ieskaņa. Bet tais pašās piecās sākuma taktīs ikkatrai ir jauns takts mērs: 3, 5, 2, 3, 5. Tāpat ritmiski diezgan sarežģītas košas variācijas, vismaz dažas, kaut gan toņkārta, reizēm mainoties uz mažoru, vienmēr skaidri sajūtama. Reizē šai darbā ir arī daži spoži pianistikas elementi, un 3. variācija In modo classico, jau ar nosaukumu apliecina vismaz formāli tradicionāla stila imitāciju. Eslingenas periodā Volis piedalījās koncertos kā pavadītājs un solists, apbraukādams latviešu nometnes kopā ar dziedātāju Amandu Rebāni, reizēm arī ar aktrisi Liliju Štengeli. Pirms izbraukšanas uz ASV sniedza savu darbu koncertu, spēlēdams minētās variācijas un divas prelīdes, (Sol mažorā un minorā), kuras 1947. g. Augsburgā izdeva Otto Krolls, gan uz pēckara slikta papīra, tādēļ abi manā rīcībā saglabājušies eksemplāri sadzeltējuši un tuvojas iziršanai. Laikam tādu norisi paredzot, abas prelīdes pārspiedis A. Kalnājs (1953). Tai pašā laikā Volis strādāja gar tautas dziesmu aranžējumiem ar klavieru pavadījumiem (Grieze grieza rudztšos, Rikšiem bērīti u.c.), kas bija grūtāki nekā vēlākie aranžējumi 200 tautas dziesmām, domāti vairāk koncertu vajadzībām, vēlāk iespiesti 20 tautas dziesmu krājumā. Arī tos izdeva A. Kalnājs, vēlāk izdodot vēl 20 tautas dziesmas kā šī darba otro sējumu. Pēc tam ASV vēl izdots krājums ar 50 tautas dziesmām, kuras gan ietilpinātas vēlākajā 200 t. dz. izdevumā. Eslingenas gados, liekas, komponists visvairāk nopūlējās gar savu pirmo sonātu F toņkārtā (kas ir dominētāja toņkārta, gan ne tieši mažors vai minors). Tās tapšanu atsevišķos posmos man gadījās noklausīties, kad vien iznāca iegriezties Dārziņu mājoklī — nelielā istabā ar pianinu. Bija arī maza virtuve, kurā dzērām kafiju un piekodām grauzdēto amerikāņu baltmaizi, šeit pirmo reizi dzirdēju Voļa zīmīgo teicienu par amerikāņu taukiem: „Tie nu reiz ir viela bez skaņas, garžas, smaržas un krāsas ..." Pēc tādas humoristiskas pačalošanas Volis mēdza sēsties pie klavierēm, pētījot komponējamās mūzikas ietekmi manā uztverē. Mūzika bija allaž neparasta un bieži vien citāda nākamajā reizē, pie tās katrā ziņā bija pamazām jāpierod, lai varētu nākt pie kāda noteikti formulējama sprieduma. Man nebija izdevības noklausīties visu sonātu (tā vienkārši nekad nelikās gluži gatava). Komponists to vēlāk Fišbachā spēlējis Jēkabam Porukam. Taču Poruks savās atmiņās Ciemošanās12 tāpat liecina, ka sonāta likusies pavisam citāda, nekā viņš paredzējis, spriežot pēc agrākajām Voļa vēstulēm. Pēc komponista paša atzīšanās sonāta esot piedzīvojusi 27 lielākas pārgrozības, bet, vēlāk noklausoties, šķita, it kā tā radusies nepārtrauktā plūdumā, vienā lējumā. Pirmās daļas tema attīstās no ļoti vienkāršas divu toņu (sekundas) secības. Darba dzidrais pianistiskais stils, kas vairās akordu biezuma, ir it kā atgriešanās pie agrā klasiskā Skarlatija un Mocarta sonātu stila, zināms, citādā technikā, harmonijā un ritmā. Sonāta pirmatskaņota 1951. g. Anglijas latviešu dziesmu dienās. Atskaņotāja bija igauņu pianiste Dagmāra Kokkere. Kādus gadus vēlāk man izdevās dzirdēt šo pašu sonātu viņas koncertā Mineapolē. Pa to laiku Kultūras fonda apgādā bija iznākusi mazā 45 rpm apgriezienu plate ar paša komponista ieskaņojumu. Igauņu pianiste spēlēja straujāk, vietām biezāku, skaļāku forte. Bet jāievēro, ka koncerta stils, kur atskaņotājs ir tiešā saskarē ar klausītāju, vedina uz brīvāku un temperamentīgāku izteiksmi nekā plates ieskaņošana. 1953. g. sonāta saņēma ALA KF godalgu. Darba raksturošanai šeit vēl citēju pāris rindas no komponista A. Jēruma apceres Ceļa Zīmēs:13 
#Q
„Temām noteikti etnogrāfisks kolorīts, tās visas šaura apjoma, reti pārsniedzot kvartu, un arī savā attīstībā tās arvien vairāk norobežotas, celdamās un krizdamas šauros, cieši turētos intervālos. To labi raksturo jau sonātas galvenā tema." 

Sonātu ASV izdevis Kalnājs. Man dāvinātajā eksemplārā ierakstam ir citāts no kādas manas humoreskas: ..Klavieres jau kopš seniem laikiem uzskatītas par sitamo instrumentu, patiesībā gan par sitamiem būtu jāuzskata tie, kas mācās spēlēt." Pretēji citu Voļa kompozīciju izdevumiem A. Kalnāja apgādā „Sonata in F" nav datēta, ir tikai veltījums Annai — "To my wife. 

Par šo sonātu Laikā sniedzis dziegan plašu iztirzājumu Jēkabs Poruks. Citēju dažus zīmīgākos posmus: 

#Q
Dārziņam muzikālais dīglis ir minimāls, divi trīs notis garš, neitrāls motīvs, un tā attīstība iet dzelžainas konsekvences ceļu (...) Kodolmotīvs kā vērpete arvien pieaugošos apļos joņo pa parabolu, kā gaviļpilns tornado. Kas Dārziņā nevar nevaldzināt, ir lielā, nebaidīsimies pat teikt, suverēnā mērķtiecība visu detaļu izkārtojumā, gudrība, stingrība, kam svešs nejaušības vārds (...) Var jau piesaukt vienu otru mūžīgo, pie kura durvīm autors pieklauvējis. Vai, piemēram, fināla skopā divbalsība nav bachiskās polifonās virtuozitātes šī gadsimta meita? Jeb varbūt tur smaida Skarlati? (...) Tikpat ciešas saites kā ar nepārejošo pagātnē, tikpat vaļīgas, tomēr dzīvas, draudzīgas viņa pazīšanās ar Stravinski, Prokofjevu, Belu Bartoku ritmos, dināmikā, melodiju formās. Viņš ir mūsu klasiskākais modernais." 

ASV Dārziņi nokļuva 1950. gadā, apmetoties rietumu krastā (Vašingtonas pavalstī). Ziemeļu ceļš uz rietumu piekrasti tieši veda gar Spokenu, kur iegriezos apskatīties, kā klājas komponista ģimenei. Tā bija pieaugusi ar meitas Dainas ierašanos (dzimusi 1953. g ), ko dēvēja arī par Anvolitu, sakombinējot abu vecāku priekšvārdus. Volis pasniedza klavierstundas gan privāti, gan Spokenas konservātorijā, kur ieguva dažus apdāvinātus skolniekus un vēlākos savas mūzikas draugus, starp citu, Kenetu Benšufu (Kenneth Benshoof), kas iespēlējis skaņu platē lielāko daļu Voļa pēdējā posma darbu. 

Komponista ģimenē valdīja rosīgs un uzņēmīgs gars, Volim izsakot atziņu.- Vienalga, kā publika uzņem vai samaksā par mākslu, gar to ir jāstrādā kā ikdienas un mūža uzdevumu. Turēties pie šī stoiskā ieskata nebija viegli. Tā stiprināšanā katrā ziņā savi nopelni bija Annai, kas tāpat strādāja par paidagogu, gleznoja, rīkoja izstādes, būdama arī KF godalgas ieguvēja. Spokenā Volis vairākkārtīgi koncertēja, spēlējot Šopēna, Debisi un savus paša darbus, bez tam vadīja kori amerikāņu baznīcā (Grace Lutheran Church). 50-to gadu vidū Volis brauca koncertēt līdz pat austrumu piekrastei (Portlandē, Dallesā, čikagā, Sietlā, Mineapolē, Indianapolē, Denver!, Milvokos, Losandželosā un citur). Apmeklētāju koncertos, kā mēs parasti sakām, reizēm „varēja būt vairāk". Manuprāt, varēja būt programmā ari vairāk viņa paša darbu (liekas, viņš spēlēja tikai savu pirmo sonātu). šopēna etīdes un sonāta, Šūmaņa Karnevāls un dažas Debisi kompozicijas skanēja patīkami, ar pietiekamu virtuozitāti, bet to dēļ — nezvai klausītāju bija vairāk. Viņa paša darbiem veltītas programmas būtu vismaz latviešu mūzikas cienītājiem sagādājušas vairāk vērtīgu atmiņu. Pēc pieciem gadiem Spokenā Dārziņi pārcēlās uz Sietlu, kur Volis pats nodarbojās galvenā kārtā ar privātstundām. Taču šai laikā viņam tāpat bija pazīšanās ar Vašingtona universitātes mūzikas fakultātes mācības spēkiem, starp citu, ar komponistu Džonu Verolu (Verall), kas rakstījis apceri par Voļa mūziku jau minētās Benšufa ieskaņotās plates apvākam. Strādādams gar tautas dziesmu aranžējumiem, Volis atlicinājis daļu enerģijas paidagoģiskam izdevumam Spēlējiet pirkstiņi, kurā divās daļās sakopoti 20 tautas dziesmu aranžējumi, ne gluži iesācējiem, jo harmonijas un ritma problēmas nav risinātas pēc tradicionāliem paņēmieniem, neprasot lielu techniku, tomēr savu daļu pacietības. Tāpat neparasti ir 200 tautas dziesmu apstrādājumi balsij, par kuru varētu citēt paša komponista vēstules fragmentu: 
#Q #CORR

Varu Tev ziņot, ka pie Kalnāja drukāšanas gatavībā jau pusgadu stāv 200 latviešu tautas dziesmu, pēc apmēram līdzīga principa kā Vītolam. Gars gan ir cits un apstrādāšana arī. Domāju, ka mūsu Amerikas "pagastu" diletanti un veco labo laiku cilvēki man par tām noraus galvu, kaut arī techniski viņas varbūt ir vienkāršākas kā Vītolam. Ko es tur īsti esmu domājis, es Tev nevaru izskaidrot. Varbūt tikdaudz, ka katrā esmu mēģinājis saklausīt viņas īpatnējo skaņu. Esmu mēģinājis atrast to vienīgo, viereizējo, kādu šī meldija prasa — pēc iespējas izvairoties no jebkāda jebkuras skolas paņēmiena. Tas skan ļoti pretenciozi, es zinu, un tāpēc man laba daļa arī nebūs iznākusi. Pie dažām esmu atgriezies reizes 10 (desmit), un kā nevar visu „uzminēt", tā nevar. Viens gan man dara prieku: no visām 200 apmēram 190 ir pilnīgi jaunas, ko neviens vēl nepazīst. 

Savus ieskatus par latviešu tautas dziesmu meldijām, to senumu un īpatnībām Volis izteicis Latviešu tautas dziesmu vienpadsmitajā sējumā (Kopenhāgenas izdevums). Par šo darbu viņš vēstījis Jēkabam Porukam: 
#Q #CORR

„Novergoju uz tā 28 naktis un divreiz tik daudz dienu, jo ar paša roku bija jānoraksta kaligrafiski arī 120 meldiju (no tām Tu 100 laikam nekad nebūsi dzirdējis!) un jāuzzīmē 8 kartes. Tas tik bija stiepiens." 

Kā jau minēts, Voļa tautas dziesmu pētījumi nav izpaudušies viņa kora dziesmās lielākā aranžējumu skaitā, tāpat tautas dziesmas nav tieši izmantotas kā tēmas viņa klavieru darbos. Bet viņa interese par latviešu tautas dziesmām bez šaubām veidojusi viņa radīšanas principus, kas ļoti skaidri izteikti kādā citā man rakstītā vēstulē: 
#Q #RIGENSIS (V. Dārziņa aistētiskie ieskati) #CORR

Ja Tevi gadījumā interesē mani ieskati tīri aistētiskā plāksnē — tad jāsaka, ka vairāk kā jebkad esmu nacionālās skolas piekritējs. Lai kļūtu universāls, vispirms jākļūst nacionālam, tas ir mans visdziļākais ieskats. Varbūt tāpēc man ir tādas simpātijas un cienība pret Belu Bartoku. Studēt, iedziļināties savas tautas garā, kamēr beidzot jūties kā šī gara sastāvdaļa — tas ir mans mērķis. — Tie ir Bartoka paša vārdi no viņa pēdējās Biogrāfijas. Bartoks un Stravinskis savā „krievu periodā" (Kāzas, Zaldāts, Lapsa, Pavasara upuris) tad arī ir vienīgie, kas mani pievelk no tagadnes mūzikas. Nevaru ciest visu Šēnberga skolu (izņemot Albāņu Bergu). Tā jau skaidri bezatbildīga verdzība. Ne vairs tu pats, bet sistēma atbildīga par rezultātu. Pēc tam, kad "tone-line" ir izvēlēta, radīšana praktiski ir apstājusies, jo komponists vairs nav atbildīgs nedz par vertikālo, nedz horizontālo architekrūru. Ar citiem vārdiem — radošs viņš paliek tikai ritmā! Tāpat es nevaru ciest Boulez un viņa "Punktmusik". Modernie atomfiziķi ir konstatējuši, ka atoms sastāv no 99,99% tukšas telpas. To pašu var teikt par Vēbernu, kas apmēram par tikpat daudz sastāv no pauzēm, jeb kā viņa pētnieki mēdz izteikties — „no kosmiskas ekspresijas piesātinātas tukšas telpas". Boulez iesāka tur, kur apstājās Vēberns, t.i., viņā šīs tukšās telpas resp. runājošā klusuma ir vēl vairāk. Līdz ar to man liekas, ka mūzika pēc Vēberna vairs neiet makrokosma, bet mikrokosma virzienā un vairs nenodarbojas ar dzīvi un cilvēkiem, bet atomu telpas pētīšanu. Es sirsnīgi ceru, ka no tā neiznāks nekas vairāk kā dekadence. 

Voļa vēstulēm nav datumu (to min arī Jēkabs Poruks, citējot viņam sūtītās), liekas, tās rakstītas ap 1960, gadu, kad visvairāk sarakstījāmies par viņa darbu publicējumiem A. Kalnāja apgādā. Tās rakstītas uz lielām nošu lapām, tātad burtiski saucamas par "muzikālām vēstulēm". Datumi un vēstuļpapīra iegāde laikam Volim nav likušās pietiekami nozīmīgas lietas.. . Arī Sietlā Volis koncertēja gan latviešu, gan amerikāņu publikai. Viņš piedalījās koncertos kopā ar amerikāņu mūziķiem, kas reizēm atskaņoja viņa darbus. Viņa uzstāšanos piemin Vašingtona universitātes laikraksts kamermūzikas vakarā kopā ar universitātes mācības spēkiem. 

Bez tam, piemēram, laikraksta The Siattle Times 1957. g. 27. maija numurā varam lasīt: 
#NEWS
„Mūzikālas nākotnes solījumus sniedz Vašingtona universitātes fakultātes seniors Kenets Benšufs (...) Piektdienas modernās mūzikas koncertā viņš parādīja savas priekšrocības un talantu. Viņa paša svīta klavierēm ir izdomas bagāta, tāpat viņa atskaņojumā pievilcīgas mūzikas paraugi bija Verela Rudens skices un Volfganga Dārziņa Svīta. Verela spējas mēs pazīstam, bet Dārziņš bija jauns vērtīgs atklājums." 

No man zināmām skaņu platēm ar Voļa tautas dziesmām varētu minēt Ksenijas Bidiņas ieskaņoto (Anglijā). Bez tam ir divas ilgspēles plates amerikāņu tenora Aldena Andreasena (Andreassen) iedziedājumā ar pianisti Mirtli Esteli (Myrtle Estelle) pie klavierēm. Andreasena iepazīšanās ar Voļa mūziku tāpat sākusies Spokenā. Acīm redzot, abi ieskaņotāji tuvojušies savam uzdevumam ar lielu mīlestību un uzmanību. Tiesa, tenora latviskā izruna nav vietām bez sava īpatna akcenta, — bet — būsim atklāti — daudziem mūsu jauniešiem svešāds akcents latviešu izrunā daudz manāmāks nekā Andreasenam. Dārziņa otrā sonāta datēta ar 1955. gadu, veltīta meitai Dainai. Tā liekas harmoniski skarbāka nekā pirmā, bet ir arī dažas līdzības. levada prelīdes motīvs ir tāpat vairākkārtīgi atkārtots trīs nošu gājiens, tālāk sekojošās it kā brīvā ritmā saplūstošās sešpadsmitdaļnošu figurācijas veido komponistam jau pazīmīgo fonu. Pretēji pirmai sonātai, otra komponēta īsā laikā. 

Par to viņš rakstīja Porukam:
#Q #CORR

 „ ... gluži kā jaunības trakumā esmu sācis atkal komponēt, un dīvainā kārtā iet vieglāk nekā agrāk. Kā redzi, šai sonātai esmu patērējis tikai 5 mēnešus, pie kam % laika patērēju labošanai un pārtaisīšanai... Kā sonāta ies pie dūšas, nezinu. Kad novembrī spēlēju to savā Portlandes koncertā, ļautiņi bija itin puzlēti. Visi tā kā ar līkumu vien apkārt gāja, kas gan var nozīmēt visu ko." 

Jebšu sonāta izpelnījās izcilu atzinību jau agrāk minētā komponista Verela vērtējumā, un pāris gadus to lietoja Vašingtona universitātes mūzikas fakultātē kā pētījumu paraugu sonātas mūzikas formas studijās. Par to man saglabājušās dažas paša komponista rindas no kādas vēlākas vēstules: 
#Q #CORR
„Tu prasīji man par otro sonātu. Kā jau zināsi, Vašingtona valsts universitāte ir slavena ar savu mūzikas fakultāti — sevišķi kompozicijā (šeit atradīsi pulka jauno komponistu pat no Ņujorkas, Baltimoras un Bostonas), un mūzikas formas analizēs klasē mana otrā sonāta ir uzņemta kā analizēs priekšmets — nu jau otro gadu no vietas." 

Pēdējie gadi Sietlā liekas ražīgākie jaunu darbu tapšanā; komponists arī piemin, ka gribētos atbrīvoties no mazāk apdāvinātiem audzēkņiem, lai varētu vairāk komponēt. 60-to gadu beigās lielākā daļa jaundarbu publicēta A. Kalnāja apgādā. Bez tam komponists piemin: #Q #CORR
,Jā, gribu Tev vēl darīt zināmu, ka esmu iekļuvis amerikāņu jaunās mūzikas katalogā. Dow sabiedrība (Dow Publishers, Inc. 134 West 87th Street New York, N.Y.). ir uzņēmusi mani savās "augstajās rindās, kas nozīmē, ka pašreiz tieku jau izplatīts visas Amerikas apjomā. Sic!" 

DOW katalogā no Voļa darbiem bija minētas abas sonātas, Sonatina in G, Suite in A, Triāde de Preludes, Trittico Barbaro. Par Voli katalogā teikts, ka izcilā latviešu komponista mūzikai sevišķi pievēršama amerikāņu publikas interese: 

#NEWS ”Šī mūzika ir vienreizīga un grūti attēlojama, varbūt atgādinot dažā ziņā citus avotus Rietumeiropā (Ravel, Mompou), kā arī Austrumeiropā (Bartok, Medtner), bet vienmēr ar sevišķu ierosinātāju fantāziju, kas ir paša komponista īpatība. Šie darbi ir augstākās skaidrības un poēzijas paraugi, prasot no pianista zināmu piepūli jaunā stilā, bet tas ir šīs piepūles vērts. Grūti, pianistiski iespaidīgi, neparasti." 

Par paša apgāda mērķiem vēl minēts: 
#NEWS
„Mēs vēlamies pakalpot speciālistiem un izmeklētai publikai, kuras vēlmes apzīmējam kā izlīdzinājuma meklējumu starp estētisko un praktisko, un tādā veidā vēlamies turpināt. DOW vadītāji ir mūziķi." 

Lielāko daļu publicēto darbu saņēmu gandrīz vienā laikā, pāris sūtījumos, tieši šai sakarā, kā jau minēju — ap 1960, gadu, izmainoties vēstulēm biežāk nekā parasti. Šeit pārspiežu atsevišķus izvilkumus, kas galvenā kārtā attiecas tieši uz Voļa mūziku un varētu būt interesants materiāls turpmākiem viņa darbu atskaņotājiem. Šīs vēstules arī atspoguļo pēc vairāk nekā 12 gadiem viņu rakstītāja darbīgo, savu ideju pasaulē pulsējošo raksturu. Ar drusku humora viņš atbildēja par katalogā pieminēto franču komponistu Mompu. 
#Q #CORR

„Kā redzi, saslavēts esmu diezgan, kaut gan nezinu, kāpēc man ir piesējuši Metneru un Mompu — no pēdējā savu mūžu neesmu dzirdējis nevienu noti." 

Starp citu, Mompu ir spāņu izcelsmes komponists, ko īstenībā pieskaita franču mēreno impresionistu saimei. Viņš dzīvoja Francijā, kur, liekas, pirms dažiem gadiem miris. Un tālāk pieminētie vēstuļu izvilkumi:
#Q #CORR
 Tava vēstule bij manai sirdij smaids. Tā lītin nolija kā pavasara lietus uz karstiem akmeņiem. Tas nu tā. Un tagad pie lietas. 
Kā redzi no klātpieliktā nošu blāķīša, tad neesmu vis stāvējis gluži dīkā. Tad nu buries cauri un atraksti, ko Tu par to lietu domā. Ir jau bišķi savādāk kā agrāk. Es vēl arvienu izmisīgi nopūlos tikt vaļā no visa, ko esmu iemācījies Konsevātorijā. Cik dīvaini tas arī nebūtu, bet tas laikam ir vienīgais ceļš: papriekšu iemācīties komponēt jau dotā, nospraustā stilā, un tad sagrabināt pietiekami patstāvīgas domāšanas, lai tiktu no tā vaļā. Un tagad par verķiem: Visagrīnākā ir "Svīta", rakstīta tūlīt pēc otrās sonātas. Svīta patiesībā ir 4 pagāniski rituāli. Trešai daļai mans oriģināltitulis sākumā bija „Apraudāšana". Vēlāk pārmainīju, lai baznīckungi mani neizsludinātu par neticīgu — un es jau tā neeju uz baznīcu. Kā redzi, vietām esmu pilnīgi bez taktsstrīpām. Sevišķi pirmā daļā — kur tā pavadošā figūra, kā jau redzi, „peld" zem melodiskās figūras, tā sakot, jau pilnīgi vaļīgi. Nākošā ir „Sonatina", kas patiesībā izauga, improvizējot manai mazajai Dainai Cirkus danču mūzikas garā. Izņemot vidus daļu, tas viss ir skaidrs „slapstiks", kas varbūt pat iet kalkulētas vulgāritātes virzienā. Kā redzi, vidus daļā lietoju divus metrus kopā un vietām metra nav nemaz. „Triade dc Preludes" ir mēģinājums pilnīgi izvairīties no materiāla attīstīšanas jebkādā organiskā ceļā, panākot formu pēc kaleidoskopa, ornamenta principa, t.i. visvisādi pārgrozot, pārstādot, pārbīdot, mūzikas materiāla pamata "ķieģelīti", tomēr viņu pašu nepārveidojot, nepaplašinot. 
levērosi, ka visās trijās forma ir neticami primitīva: A-f B + A. levērosi arī, ka visās trijās B vienmēr ir ievests ar pēkšņu pārsteiguma efektu — tāpat arī atgriešanās pie A atpakaļ. Tas ir mēģinājums izvairīties no klasiskajiem buferiem" un „tiltiem". Liekas, ka diezgan sekmīgs. Kā redzi, ritms palicis tik mainīgs, ka pametu metra apzīmējumus kā patiesībā jau pilnīgi nevajadzīgus. Pēdējo darbu sakarībā man radās dažas jaunas atziņas. Proti — jo vairāk brīvības tu atļauj vienā aspektā — jo vairāk jākontrolē kāds cits aspekts. Piemēram „Triade" pirmās daļas ritms tikai tāpēc skan tik dīvaini netverami, ka to kontrolē nemainīgā sešu nošu ostinato figūra. Arī pēdējā daļā atradīsi šādu „stīvu", kontrolējošu, viscauri nemainīgu figūru basā. Domāju arī, ka pēkšņais B partijas un atgriešanās uz A efekts ir iespējams daļēji tādēļ, ka esmu ļoti rigorozi ierobežojies harmonijas krāsu paletē. „Trittico barbaro", manuprāt, ir neizdevies nosaukums. Nekā tik barbariska tur nav. Ir gan priekš manis daži jauni harmonijas un formas principi. Pirmā daļa, piem., ir tā saucamās "krelles", t.i. daļa sastāv no septiņām idejām, kuras nekad netiek mainītas vai attīstītas. Vienkārši tās ir savirknētas kopā, reizēm īsākas, reizēm garākas, bez kādām pārejām. Formu es dabonu, saliekot kopā izteiksmē un krāsā agresīvākās idejas, ja vajadzīga kulminācija, bālākās — ja vajadzīgs atslābums. levēro, ka arī idejas pašas sastāv no mazākām, niecīgām figūrām, kas atkārtojas. levēro, ka visu laiku turos toņrindā, kufas pamatā ir Re tonis. Tas nepazūd kā centrs nevienu mirkli. Mani glābs tas apstāklis, ka katra jauna ideja ieved harmonijā kādu jaunu melno kauliņu kombināciju, kas nepieder pie toņrindas. Otrā daļa ir man pašam jauna harmoniski. Sākumā šķietami „čupīgie akordi" ir patiesībā ļoti stingri konstruēti. Pamatā ir pavisam klasiska 4/3, 6/5 terckvart — un kvintsekstakorda sekvence, kurai pievienots brīvs apogiaturas un aizturas tonis, kas netiek atrisināts, — to visu satur kopā divi nemainīgi augšējā ērģeļpunkta toņi — mi un fa diez. Kas šai daļai par formu — pats Dievs to zina. Pēdējā daļa ir vienkārša „rustika" meldija piecos dažādos caurvedumos. Mani pašu pārsteidza, ka pilnīgi jaunais materiāls, ko ievedu kodā, iedarbojas. Katrā ziņā tas ir pret visiem pieņemtiem atzinumiem. Kādā vēstulē biju ieminējies, ka mani pārsteidz Jāņa Mediņa jaunais stils, kurā pagrieziens mūsdienu modernās mūzikas virzienā liekas mazliet par krasu. Uz to Volis atbildēja: "Par Mediņu Tev taisnība, un ne tikai tas vien (...) Ar viņu notiek tas, kas notiek ar visiem, kuru intellekts ir par vāju, lai intuīcijai dotu jaunu ievirzi (...). Tā saucamais modernisms nav līdzekļu, bet jaunu ideju, jaunas domāšanas rezultāts. Jo vairāk Mediņš mēģinās savu valodu „modernizēt", jo vairāk viņš noklīdīs uz neceļiem, kur viņa intuīcija jutīsies lieka un pamesta. Un tā bija vienīgā, kas viņu prata noturēt uz laipas! (...) Tas nu tā. Varu Tev ziņot, ka nupat atkal nobeidzu jaunu verķi klavierēm ar dīvainu tituli „Treludes": (1) Prelude, (2) Interlude, (3) Postlude. Vai nav forši izdomāts ? Mūzika pati nav ne uz pusi tik laba. Techniski gan ļoti vienkārša. Katrs no Taviem otrgadniekiem to varētu izspēlēt. Visas trīs kopā velkas tikai 5 minūtes (...) Tu saki, ka gribot manus verķus paturēt un prasi par samaksu. Graudā, protams, graudā! Mums bija 3 eks. "The Wine of Eternity" — bet tie visi aizgāja amerikāņu draugiem. Sūti tik šurpu, ko vari sadabūt — sevišķi jau nu „Mūžības vīnu" (to es uzskatu par labāko latviešu noveli!), no kura arī vairs tikai viens eksemplārs ir palicis. No savas puses piesūtīšu Tev jauno svītu, tikko būs nodriķēta. Cerams, ka Kalnājs pasteigsies. 


Piesolītā „jaunā svīta" ir vienkāršākā no Voļa kompozicijām. Šīs Treludes iespēlētas Keneta Benšufa skaņu platē, kurā vēl ietilpst otrā sonāta, Suite in A, Trittico Barbaro, un Petite Suite Nr. 6, kas arī viena no pēdējiem Voļa darbiem, datēta ar 1960, g. Mazās svītas ir pavisam kopā astoņas, iespiestas trīs burtnīcās, pie kam pēdējā — astotā — ir tās pašas Treludes, kas izdotas arī atsevišķā izdevumā. Mazās svītas, lielāko tiesu trīsdaļīgas, visas gan nav tik vieglas, kā to komponists min par "trelūdēm", bet tās ir dažādas noskaņas, komponista pēdējo gadu stilam raksturīgas, pieejamas jauniem pianistiem, kas nevarētu uzņemties plašāko darbu atskaņošanu. Tiesa, kā minējis V. Bērzkalns, par V. Dārziņa darbu atskaņošanu koncertos un ieskaņošanu platēs visvairāk rūpējušies viņa Sietlas amerikāņu kollēgas. To liecina arī viņa piemiņas koncerta programma. Pēdējo bija rīkojusi 1962. g. 28. oktobrī Vašingtona universitātes mūzikas skola (The University of Washington School of Music). Minētās tautas dziesmu plates ieskaņotāji Andreasens un Estelle sniedza sešas Voļa tautas dziesmas. Bet lielāko daļu programmas aizpildīja viņa klavieru darbu atskaņojumi, kurus veica jaunie amerikāņu pianisti (John Ringgold, David Bloch, Else Geissmar). Beigās K. Benšufs spēlēja Treludes un Suite in A. Benšufa, Andreasena un paša komponista (pirmā sonāta) iespēlētās plates, starp citu, vēl dabūjamas L. Rumaka grāmatnīcā. Sevišķi Benšufa plate izceļas ar savu lielo skaidrību un dzidri niansēto priekšnesumu, ieskaņojuma priekšzīmīgo akustisko veikumu. Pārskatot visumā mums pieejamo Volfganga Dārziņa mūzikālo mantojumu, gribētos teikt, ka tas piešķir gluži jaunu vaibstu latviešu mūzikai, tai pašā laikā paliekot draudzīgā saskarsmē ar mūsu folkloru. Tas nav viegls uzdevums mūsu dienās, kad liekas, ka mūzikā viss jau ir pateikts un palikušas tikai galējības un eksperimenti, kuru jēga visnotaļ reizēm grūti saskatāma. Tādēļ Volfgangam Dārziņam ir izcila vieta mūsu mūzikā. Viņš pierādījis, ka latviskais nav vienmēr meklējams tautiskā atmodas laikmeta saukļos vai mūzikas vēlā romantisma laikmeta atbalsīs, bet gan, ka tas joprojām var būt ļoti dažāds. 

1 Latviešu dziesmu svētki trimdā, 366. lpp. 2 185. un 186. lpp. 3 589. lpp. 4 242. nr. (1932. g. 25X). 5 Jaunākās Ziņas: 1934—260 (16X1). 6 Jaunākās Ziņas: 1936—68 (23.111). 7 Latviešu dziesmu svētku vēsture, 449. lpp-8 Turpat, 450. lpp. 9 Latviešu dziesmu svētki trimdā, 367. lpp. 10 Jaunākās Ziņas: 1939—10 (13.1). 11 Noras Alksnes apgādā NordŠtemmenā. 12 192. lpp. (Kā J.P. raksta, viņš Šo sonātu noklausījies Fišbachas Melnajā bumbā. Tas bija 1948. gadā, kad sakarā ar M. Griķes jubileju V.D. apciemoja arī Valkas nometni. Pēdējās teātra zālē autors savu darbu „parādīja" bez Poruka arī prof. Abelem, A. Kalnājam un vēl pāra interesentiem, un, tā kā mūzika visus ļoti saistīja, tad, paklausot Ābeles lūgumam, V.D. to nospēlēja pat otrreiz. V.8.) 13 14. nr., 77. lpp. 14 ..Nomazgājusies sonāta", Laiks: 1954—46. 

44 “Latvju Mūzika” nr. 6 (01.01.1973.) | Arvīds Berķis

V ZIEMEĻAMERIKAS RIETUMKRASTA LATVIEŠU DZIESMU SVĒTKI VANKŪVERĀ 

Vispirms jāpiezīmē, ka gandrīz visos rakstos šie svētki figurē bez mūsu pievienotā Ziemeļamerikas vārda."- Tādā veidā to iniciātori un rīkotāji,** kaut dalībnieku vairākumu deva ASV, tikuši vaļā no šoreiz nepiederīgā „ASV rietumkrasta" apzīmējuma, taču reizē pieļāvuši mazu neprecizitāti, kas var mulsināt nākotnē. Bez tam Vankūveras vārdā labāk iederas garais, ne īsais "U" — kā nu tas ir jau izrunā un Vebstera vārdnīcās. Tiktāl pāra "sīkumi", kurus varētu arī ignorēt. Par pašiem svētkiem, kas notika no 1972. gada 30. jūnija līdz 4. jūlijam, sakāms toties labākais. Ja iepriekšējie rietumnieku dziesmu svētki Losandželosā visai sarukušā dziedātāju skaita dēļ LM ievadniekam lika rakstīt par eventuālu profanāciju, tad Vankūverā, nelūkojoties uz kontroversēm priekšdarbu sākumā, 1970. gada kritienu lejup ne vien apstādināja, bet varbūt pat apgrieza otrādi. Tā, spriežot pēc fotoattēla Laikā (1972-56) un ziņām, Vankūveras kopkorī bija vismaz 200 dziedātāju,*** tātad tikpat, cik pirmajā reizē Sietlā, un pustik vairāk nekā Losandželosā (lielāku skaitu līdz šim pulcējuši vienīgi Portlandes un Sanfrancisko svētki). Turklāt Vankūverā, lai cik skaistā dabas ielogā, ir tomēr viena no nomaļākām Ziemeļamerikas pilsētām (tā atrodas apmēram pusceļā starp Losandželosu un Džūno (Juneau) Aļaskā), tā ka daļai dziedātāju, tāpat klausītājiem un skatītājiem ceļš uz šiem svētkiem nebija neko īsāks kā, piemēram, dodoties uz Hamburgu vai Ķelni. Tālāk Vankūveras dziesmu svētki citu rietumnieku rīkoto svētku vidū izcēlās ar veiksmīgi organizēto un ne mazāk veiksmīgi izskanējušo simfonisko koncertu. Pēdējais skeptiķiem sākumā šķita gandrīz ūtopija, taču par spīti financiālajam riskam rīkotāji neatkāpās. Tad nāca pirmais kanādiešu pabalsts — Britu Kolumbijas kultūrālā fonda padomes 5000 dol. piešķīrums, kam vēlāk pievienojās otri 5000 dol. un daži pusprivāti ziedojumi, līdz ar ko arī šī lieta nokārtojās, kā bija iecerēts. Ja atmiņa neviļ, tad šī bija pirmā reize, kad kāds nopietns latviešu kultūrāls pasākums trimdā saņēma tik ievērojamu valsts atbalstu, kas tad nu liek šo to pārdomāt, ne tikai pateikties vien. 
* Sk., piemēram, vadoņa vāku, kur pēc moto (trīcēj kalni .. .) lasāms 5. RIETUMU KRASTA LATVIEŠU DZIESMU SVĒTKI VANKŪVERĀ 1972. (vadoņa red.: M. Sile, V. Kajaks; 113. lpp.) ** Arī šā kontinenta rietumos par dziesmu svētkiem rūpi tur divi organizācijas: pastāvīgā padome, ko vadīja H. Brauķis, un vietēja rīcības komiteja, kuras priekšsēdis bija prof. J. Lielmežs. *** Vadonī gan reģistrēti 11 jaukti kori un pa vienam sieviešu korim un ansamblim, kas kopā ar atsevišķiem dziedātājiem it kā solītu 552 dalībniekus, bet tālāki kori (kā, piemēram, no Toronto, Čikāgas un Milvokiem) ieradās Vankūverā ļoti retinātā sastāvā, tā parasto 1/3 nobirumu palielinot gandrīz līdz Protams, tas bija zināms jau iepriekš, kādēļ pilnīgu sarakstu publicēšana bez attiecīga paskaidrojuma ir vienkārši reklāmēšanās, taču šī paraža jau tiktāl ieviesusies, ka to grozīt nevienam nav drosmes. 
Beidzot arī pārējā norisē, tāpat publikas atsaucībā Vankūveras svētki nepalika iepakaļ līdzīgiem agrākiem sarīkojumiem. Kā vadonis, tā pēcsvētku apraksti avīzēs rāda, ka bez jau pieminētajiem diviem svarīgākajiem koncertiem šo svētku laikā notika vēl ap 10 citu "oficiālajā" norisē iekļautu sarīkojumu, kam klāt nāca, protams, vismaz tikpat daudz pārējo organizāciju salidojumu, sanāksmju, sapulču u.t.l. Par svētku publiku precīzāka kopskaitļa mums toties trūka, bet pēc ziņām Laikā (1972-54, 55) koru koncertā bijis ap 2600, garīgajā un simfoniskajā koncertā — katrā ap 1600 klausītāju, no kā tad var secināt, ka arī šai ziņā Vankūveras dziesmu svētki norita laimīgā zīmē. Viss tas liecina, ka pirms 10 gadiem Sietlā spertie pirmie soļi arī Amerikas rietumdaļā ieminuši kādu jaunu, nu jau tik drošu taku, ka tā, ceram, neaizaugs arī nākošos 10 gados un, ja ceļš uz mājām arī tad vēl nebūs pavēries — varbūt pat vēl ilgāk. 

— Sekojošās lappusēs sniedzam mūsu līdzstrādnieka, brīvmākslinieka Arvīda Berķa atsauksmes par 5. Ziemeļamerikas rietumkrasta latviešu dziesmu svētku četriem mūzikālajiem sarīkojumiem. Bez tam A.B. bija mums atsūtījis arī tautas deju uzveduma vērtējumu, kurā cita starpā skarts joprojām problēmatiskais tautas deju mūzikālā pavadījuma jautājums, taču telpas trūkuma dēļ šo atsauksmi nevaram iespiest. Visbeidzot (pēc A.B. raksta) būs atzīmētas citā periodikā iespiestās atsauksmes — daļēji, lai lasītāji, kam tas interesē, varētu salīdzināt, ko par vienu un to pašu lietu izteikušies citi mūziķi, un reizē arī tāpēc, lai mūsu jau itin sakuplojušā dziesmu svētku bibliogrāfijā vieglāk spētu orientēties eventuālais vēsturnieks nākotnē. 

Vankūverā — dziedātāju gājiens uz koncerta vietu 
Piekto Ziemeļamerikas rietumkrasta latviešu dziesmu svētku muzikālie sarīkojumi, kuriem daļēji pieskaitāms arī tautas deju uzvedums, izcēlās ar augsti vērtējamu atskaņojumu kvalitāti. Jo sevišķi tas bija jūtams katru dziesmu svētku kodola sarīkojumā — kopkoru koncertā. Pirmais no tīri muzikāliem sarīkojumiem bija garīgās mūzikas koncerts 30. jūnija pēcpusdienā (St. Andrew's — Wesley United Church dievnamā), kurā piedalījās mecosoprāns Antoniņa Vaivode, ērģelniece Anita Rundāne un Sietlas-Takomas apvienotais koris Fanijas Matīses un Pētera Galiņa vadībā. Programmā — J.S. Bacha Prelūdija korālim "Nāc, Dievs Radītājs, Svētais Gars", J. Kalniņa Korāļa "Sv. Andrējs" variācijas" un T. Ķēniņa prelūdija un tokāta no Suite in D ērģelēm, bez tam trīs kordarbi 
— T. Ķēniņa Ziemsvētku introits, E. Melngaiļa Dievam pieder zeme un V. Baštika Svētceļnieku dziesma (121. psalms) ar Kazimira Upenieka solo un A. Rundānes ērģeļpavadījumu — F. Matīses vadībā un otri trīs kordarbi — A. Jurjāna Mūsu Tēvs debesīs, J. Vītola Tu, kas mīti debesīs un A. Kalnāja Dievs, sargi mūsu tēvu zemi (ar ērģelēm) — P. Galiņa vadībā. A. Vaivodes atskaņotās dziesmas bija: V. Ziedoņa Kas esi, Dievs, H. Berīno Visspēcīgs un varens, V. Baštika Svētīgs tas cilvēks, G. Vennenberga Kungs, Dievs, Tu mani pārzini, A. Dvoržaka Dievs ir mans gans, J. B. Forē Nāciet pie krusta un G. Forē Mīlestība nekad nebeidzas (pirmajām divām J. Babres un K. Jēkabsona, pārējām — Svēto Rakstu teksti). Skaņdarbu sakārtojums bija labi līdzsvarots, ērģelēm programmu sākot, beidzot un vidū pārdalot vokālo daļu. 
Sevišķi izcēlās A. Rundānes spēle. Tās vairs nebija parastās ērģeles, ko dzirdam ar apnīkstošo vox humāna, bet diža skaņu celtne, kas brīžiem pacēlās gan kā blāva caurstarojoša gaismas šalts, gan atkal iegūla kā varens pērkona grāviens plašajos dievnama mūros. Autori — Bachs, Kalniņš un Ķēniņš — var būt laimīgi par tādu viņu darbu interpretējumu. Sekmīgi savu uzdevumu veica arī apvienotais koris. (Var būt dažādi ieskati, tempos, niansēs, tāpat piedodamas amatieru koriem dažviet iezagušās tīrskaņu kļūmītes vai pazudušās vārdu galotnītes). — Pirmās trīs dziesmas F. Matīses vadībā izcēlās vairāk dinamisku gradāciju dažādībā, pēdējās trīs P. Galiņa vadībā — viengabalainākā apgarotā plūdumā. Jo sevišķi izcēlās Jurjāna Mūsu Tēvs, ar dziļi reliģisko pārdzīvojumu spontāni pieceļot kājās visu klausītāju saimi. Problēmatiski manuprāt latviešu dziesmu svētku koncertā ir Vītola agrīnā laika darbs ar Gētes vārdiem Tu, kas mīti debesīs un Arn. Kalnāja J. Ērmaņa vārdiem piebalsotā baznīcas melodija. Tāpat Bacha prelūdija ērģelēm koncerta sākumā likās svešniece šajā latviešu skaņdarbu saimē. 

Koncerta vidusdaļa piederēja pazīstamajai garīgo dziesmu skandētajai A. Vaivodei. Tīkami klausīties viņas patīkamajā mecosoprānā, pašiem atskaņojumiem tomēr pieejot ar piebildi. Kāda jēga dziedātam vārdam, ja to klausītājs nevar saprast, uztvert dziesmā izteikto vēstījumu? Dažādas mākslotas balss manipulācijas (portamenti, tremolēšana u.c.) sakropļo dziedāto vārdu, padara neskaidru dikciju. Ka dziedātā vārda laba saprotamība ir iespējama, pierāda daudzu „roka" un „folksingeru" apskaužami skaidrā dikcija, pie tam paturot nevainojamu arī mūzikāli melodisko līniju un izteiksmi. — Minētajās likstās nav vainojama vienīgi šā koncerta soliste, ar tām pašām likstām dikcijā lepojas, ja tā varētu izteikties, arī daudzi citi latviešu un cittautu dziedoņi. Traucēja vēl un nav attaisnojama dziesmu atskaņojumos arī incondentālā novirzīšanās no komponista fiksētās melodiski ritmiskās līnijas. Neiederējās latviešu svētku garīgās mūzikas koncertā pēdējās četras sveštautu dziesmas. Koncerts beidzās ar jau minētās T. Ķēniņa ērģeļsvītas prelūdiju un tokātu. Koncerta vidusdaļā atskaņotās 10 J. Kalniņa korāļa variācijas, neskatoties uz izcilo interpretējumu, nogurdināja. Klausītāju bija ļoti daudz — liecinājums, ka latviešu cilvēkam ir dziļa prasība pēc labas pašu garīgās mūzikas. Sekojot dziesmu svētku tapšanas gaitai, bija vērojams, ka rīkotāji, sevišķi rīcības komitejas priekšsēža, prof. Jāņa Lielmeža lolojums bija latviešu simfoniskā mūzika, pie tam jo iespējami augstvērtīgā mākslinieciskā atskaņojumā. Tam nepieciešams labs orķestris un solists, ja tāds paredzēts, tāpat kompetents diriģents. Pēdējie divi ir latviešiem pašiem: jau izcilu ievērību guvušais pianists Artūrs Ozoliņš un bij. NO diriģents komponists Jānis Kalniņš. Simfoniska orķestra latviešiem trimdā nav, bet tāds gan ir Vankūveras simfoniskajai biedrībai — augsti kvalificēts, ļoti piemērots iecerētām prasībām. Taču šis 78 galvu lielais instruments maksā bargu naudu, vairākus tūkstošus dolāru — vai dziesmu svētku viesu skaits būs pietiekams, lai tie ienāktu? Varbūt komplektēt lētāku orķestri no citiem mūziķiem, atteikties no iecerētās modernās koncertzāles Karalienes Elizabetes teātrī? Nē! Latviešu mūzikai jādod tikai pats labākais. — Rīkotāji lūdz ziedot iecerētā koncerta fondam, taču latviešiem nav lielu bagātnieku, ienākusi summa sasniedz tikai mazu daļu no vajadzīgā. Un tomēr koncertam jānotiek: tad Britu Kolumbijas kultūras padome paziņo, ka latviešu iecerētajam koncertam piešķirti pieci tūkstoš dolāru! Nāk prātā Friča Bārdas vārdi: kas sapnim ar visu būtību tic, to sapnis atpestīs beigās. Latviešu simfoniskās un klavieru mūzikas koncerts, otrs svētku mūzikālais sarīkojums, notika sestdien, 1. jūlija vakarā Karalienes Elizabetes teātra koncertzālē, piedaloties Vankūveras simfoniskajam orķestrim ar diriģentu J. Kalniņu un pianistu A. Ozoliņu. Programmā — T. Ķēniņa Trešā simfonija, Jāņa Mediņa Klavierkoncerts cis mollā, T. Ķēniņa Sonāta klavierēm, Jāņa Mediņa Dainas (Nr. 16 un 6) un J. Kalniņa Ņubransvikas rapsodija. T. Ķēniņa Trešā simfonija komponēta 1969. gadā, uzrādot asi jaužamas šolaiku mūzikas rakstības iezīmes, atstājot pagātnē melodijas un izkopto trijskaņu harmonijas, bet arī neieslīgstot modernajos, ja atļauts tā teikt — bezsatura skaņu eksperimentos. Ķēniņa mūzikā vienmēr viežama kāda doma, kāda jausma, ko nerada, kā parasts, kāda melodija, bet gan skaņu tembru grupējumi un izkārtojumi. Augsto toņu līdzenie plūdumi, zem tiem tumša, dobja dunoņa simfonijas pirmajā daļā. Turpinājumā tā izlaužas jaužamākos dažādo sitamo instrumentu izkārtojumos, kas vietvietām negaidīti pārdur līdzeno augsto toņu mierīgo virsmu, un beigās asā, it kā krampjainā ritmā piepeši pārtrūkst, nedodot pārliecību, ka skaņdarbs jau izskanējis. Klausoties radies simfonijai nosaukums: apspiestā nemiera simfonija. īpatns, savdabīgs darbs. Pretējs Ķēniņa simfonijai ir J. Mediņa Klavierkoncerts. Te valda melodija, pagājušo laiku romantika. A. Ozoliņš ar nepārspējamu meistarību te veic dažviet stipri sarežģīto klavierpartiju koncerta malējās daļās, vidus (adagio) daļā dodot savukārt skaistu, mierīgu Mediņa melodikas plūdumu. Koncerta pirmā daļa šķiet pasmaga, orķestrāli sabiezināta. Orķestris vietvietām nosedz klavieres, bet tālākā gaitā orķestra blīvums top klajāks, un uz tā labi izceļas solo instrumenta skaņraksts. lejūtīgi skan koncerta otrās daļas melodiskie posmi, strauji, asi sākas un jūsmīgi izskan koncerta trešā, pēdējā daļa (allegro). T. Ķēniņa klaviersonātā Ozoliņš ir viens pats skaņraksta tulks. Zem viņa pirkstiem aizslīd, aizšalc, aizsapņojas un aizvirpuļo sonātas adagio — vivace assai, andante con variazioni, rondo (presto). Vēl divi Mediņa dainas — sešpadsmitā un sestā. Jo sevišķi melodikas dzidrumā izceļas sestā, daudz spēlētā un tādēļ citkārt nereti mūzikāli apbružātā daina. Piedevās spēlētajai Alfrēda Kalniņa Balādei vēlētumies vairāk teiksmainības, tumšāku apakštoni. No jūsmīgajiem klausītājiem Artūrs Ozoliņš atvadījās ar Šopēnu. Koncerts beidzās ar J. Kalniņa Ņubransvikas rapsodiju. Tās krasie "muzikāli kvalitātīvi" nevienādie kontrasti šķiet lietoti ar nolūku, ironizējot par ikdienas apkārtni, kādā tek autora dienas svešas patvēruma zemes nomaļā nostūrī. 
Jūtīgs, uzmanīgs un labi saliedēts Vankūveras simfoniskais orķestris teicami sekoja ik katram sava virsdiriģenta žestam, tā paceļot latviešu simfonisko mūziku augsti kvalificējamā līmenī. J. Kalniņa žests skaidrs, nosvērts, bez liekiem izrotājumiem, mūziķiem saprotams, vienīgi Ķēniņa simfonijas sākumā varbūt drusku pasauss, atturīgs. Mediņa klavierkoncerta sākumā bija jaužama maza ritmiska rīvēšanās ar solistu, un varbūt arī būtu derējis mazliet noklusināt orķestra skaļumu. Nevainojama bija saskaņa ar solistu šā koncerta abās pēdējās daļās, tāpat paša autora rapsodijā, kurā diriģenta žests uzplauka jo temperamentīgā izteiksmē. Izcils latviešu mūzikas koncerts izcilu mākslinieku un orķestra interpretējumā teicami parādīja arī latviešu skaņdarbu augsto kvalitāti. * 

Svētku trešās dienas vakars bija veltīts jauniešu koncertam Vankūveras viesnīcas balles zālē. Svētku rīkotājiem šeit kļūmējies — šis sarīkojums būtu bijis apzīmējams par latviešu jauno mākslinieku koncertu un varēja notikt arī Karalienes Elizabetes teātrī, jo, pirmkārt, visi koncerta dalībnieki parādīja jau stipri augstu technisko un toņa gatavību, otrkārt, pat lielā deju zāle izrādījās daudz par mazu visu klausītāju uzņemšanai. Koncertā piedalījās pianistes Brigita Ritmane-Ose un Vita Matīse, soprāni Silvija Kokte-Poriete un Ausma Jaunzeme, vijolnieks Artūrs Jansons, čellinieks Juris Ķēniņš un Montreālas koklētāju-dainotāju kopa. Koncertu sāk B. Ritmane-Ose ar V. Dārziņa Trittico Barbaro. Brigitas spēlētie Dārziņa darbi dzirdēti jau agrāk, arī Losandželosas dziesmu svētkos, kad viņa atskaņoja šā autora 2. sonātu. V. Dārziņš ir radījis oriģinālu skaņu rakstu, kas prasa arī „dārzinisku" interpretējumu un pirkstu piesitienu, lai Dārziņa klaviermūzika izskanētu tās savdabīgajā svaigumā. Brigitai šis atklājums, šķiet, izdevies, kaut šoreiz Trittico Barbaro beigu posms varēja būt arī vairāk "barbarisks". J. Ķēniņš, dzirdēts jau pagājušā gada Divreizdivi nometnē Kalifornijā, savos šā vakara skaņdarbos — J. Vītola Skicē, T. Ķēniņa Dialogā (nr. 2), J. Mediņa Romancē (nr. 2) pamazām iesilst, pēdējā darbā — J. Mediņa Gavotē spēlējot jau ar jo teicamu izteiksmi. Jura čellam patīkams, jau labi izlīdzināts tonis. T. Ķēniņa interesantajā miniatūrā gan gribējās dzirdēt skaidrākus, asākus iekritienus. S. Koktu-Porieti dzirdu pirmoreiz. Ja J. Vītola dziesmā Rozes visskaistākās vēl laikam traucē satraukums, tad E. Dārziņa Mātes dziesmā viņa nomierinās, balsī rodas patīkams plūdums — bez vokālistiem tik bieži piemītošiem pārspīlētiem tremolo, vibrato u.t.t. E. Dārziņa Jaunībai nebija attaisnojami dažviet sasteigtie tempi, dažas neprecizitātes punktētajās notis, tāpat kāds tikko pamanāms piebrauciens uz leju. Mierīgāks temps iederējās t.dz. Tumša naktē. Neskatoties uz minētajām piebildēm, dziedoni varēja klausīties ar patiku. — 

V. Matīse spēlēja Alfrēda Kalniņa Balādi izteiksmīgi, krāsaini, bet drusku saraustīti. Vai nebūtu bijis labāk Ķēniņa Klaviersonātas rondo daļu spēlēt mazliet lēnāk (dažu notiņu skaidrības labā)? Bet varbūt te vainīgs bija tas, ka abus šos darbus iepriekšējā dienā jau spēlēja lielmeistars Artūrs Ozoliņš? — J. Vītola Romanci (op. 15) un Alfr. Kalniņa Elēģiju spēlē Art. Jansons. Tīrs, skanīgs tonis. Mazliet vairāk siltuma vēlētumies Elēģijā. Dzejniece A. Jaunzeme savu balsi veltījusi latviešu tautas dziesmai tās senātnīgā atskaņojumā, — ko viņa mācījusies tālu Latvijas laukos no savas vecmāmiņas, ne no nošu grāmatām un dziedāšanas skolotājiem. Vai klausītāji pamanīja, kā t.dz. Sēju rozes, sēju magonītes, Es izkāpu augstu kalnu, Aun, meitiņa, baltas kājas ik teikumā drusku mainījās dziesmas melodija, gan nezaudējot pamatlīniju un tomēr izgreznojot meldiju vienmēr ar ko jaunu, radošu? Senajai dziedātājai tas bija negods, kā to sacīja seno tautas balsu vācējs Melngailis, ja viņa varēja dziedāt tikai kailu vienmuļu melodiju, to nespēdama variēt. Ausmas dziedājumu pavadīja kokles un stabule, bet pavadītājiem būtu derējis vēl kāds lieks mēģinājums, kas, šķiet, nav bijis iespējams laika trūkuma dēļ. — 

levas Māras Megnes saslimšanas dēļ Alfr. Kalniņa Intermezzo un Jāņa Mediņa Sešpadsmitā daina palika neatskaņotas. levas spēli nebija izdevība dzirdēt arī svētku atklāšanas aktā, kur viņa spēlēja pašas kompoziciju Britu Kolumbija. — Raitu saspēli T. Ķēniņa miniatūrās Latviešu danči un dziesmas (Jandāls, Neguli, saulīte, un Latgales dancis) rādīja J. Ķēniņš un Art. Jansons. Programmas abu daļu beigās dzied un mūzicē Montreālas koklētāju-dziedātāju kopa. Nepretenciozs, bet patīkams atskaņojums, atbilstošs tautas dziesmu mūzicēšanas noskaņai. No pagarā tautas dziesmu un pāra oriģināldarbiņu klāsta kā īpatnējāko apdarē gribas atzīmēt M. Aldiņa t.dz. Skrien bitīte, bet interesantu paša atskaņojumā — Br. Skultes Nāc, nākdama, vasariņa. Koncertu rīcības komitejas uzdevumā bija izkārtojusi Dienvidamerikas skolās studējusī leva Māra Megne. Dažs klausītājs gan sūdzējās par tā garumu, man toties gribas teikt: tas bija gan pagarš, bet arī vērtīgs koncerts. * 

Saule, zila debess un mežiem un sniegiem klātie kalni iekļauj skaisto Vankūveru, kad pa vienu no tās galvenajām ielām aizmirdz latviešu dziedātāju greznie tautas tērpi. Dzestrā kalnu vēsma šo pēcpusdien ir aizkavējusies, ļaudama saules sildošajiem stariem iegult tautas tērpu krāsu ziedā, gurdinot šo tērpu valkātājas. Teātra priekšā, ap it kā atveldzi sološo strūklaku redzams pulka ļaužu. Kanādas CBC televīzijas aparāti, dejā ņirboša tautas deju kopa un dzejniece A. Jaunzeme, kas sniedz interviju CBC vīriem. Tuvojas svētku kulminācijas punkts — 3. jūlija pēcpusdienā paredzētais apvienoto koru koncerts. Ļaužu pilnajā Karalienes Elīzabetes teātra zālē uz skatuves, zem Latvijas karoga krāsu greznojuma mirdz 200 dziedātāju tautas tērpi. Tad runas, runas, bez kurām nevar iztikt svētku rīkotāji, un reizē — diriģentu un kopkora bažas, kā pēc šīm garajām runām nepagurt līdz pēdējās dziesmas beigu akordam. Svētku koncerts ieskan ar J. Graubiņa raito t.dz. Tricēj kalni, skanēj meži P. Galina vadībā. Dziesma, izraudzīta par šo svētku motīvu, jo labi atbilst arī svētku vietai. Seko J. Cimzes laika biedra Indriķa Zīles sabalsotā Bāleliņa līgaviņa, tāpat P. Galiņa vadībā. Dziesma izceļas ar mierīgu noskaņotu plūdumu, izlīdzinātu dinamiku. J. Cīruļa t.dz. Ai, vanagi, vanadziņi un J. Norviļa Rīga dimd vada Fanija Matīse. Strauji, drusku kā sasteidzinātā tempā, ignorējot Cīruļa fermātes, izskan pirmā dziesma, bet viņai teicami izdodas dinamiskie kontrasti Norviļa sabalsojumā — smags, spēcīgs forte (Rīga dimd!) un viegli rotājošies pianissimo aijajā, trallalā atkārtojumos. J. Norvilis šīs izteiksmīgās t.dz. „uz balsīm likšanā" ir pārspējis J. Cimzi. Cimze to ietērpis tautas dziesmai svešās pavadbalsu harmonijās, Norvilis tai piekāris trīs „Rīga dimd" beigās, ko senais latviešu dziedātājs nav atradis par vajadzīgu. — Pēc senās latviešu daudzbalsības parauga — ar teicējām, vilcējiem, sīkaliņu un pulku — A. Salaka sabalsoto Dzied, māsiņa, tu pret mani un pēckara Latvijā izaugušā Aldona Kalniņa sabalsoto Ariet, brāļi, papuvltes vada A. Berķis. Koncerta pirmā daļa beidzas ar interesanto E. Melngaiļa no Latgales tautas motīviem darināto rapsodisko Gaismiņa ausa, ko diriģē A. Purvs. Diezgan sarežģītos dziesmas gājienus Purvs izvadīja lietišķi un pārskatāmi, mēģinot izcelt dažādo posmu savdabīgo raksturu. Programmas otrā daļa — oriģinālkompozicijas — sākas ar Alf. Kalniņa Imantu komponista J. Kalniņa vadībā. Skaists, klusināts sākums, bet tālākā attīstībā interpretējums neaizsniedz vajadzīgo kāpinājumu. Jūtams, ka daļa dziedātāju nav droši par savām balsīm, kas, vairāk pastrādājot mēģinājumos, varbūt būtu novērsts. J. Norviļa Par tevi, tēvu zeme P. Galiņa vadībā skan līdzeni, izsvērti, izteiksmīgi. lespaidīgu tulkojumu dod E. Brusubārdis E. Dārziņa Ciānas bērniem. Izmisums, ne dažkārt dzirdēts salkans žēlabums izskan šīs dziesmas tulkojumā. Ka dziesmu svētku koris spējīgs dziedāt arī viegli un klusināti, jau atkārtoti pierādīja F. Matīses vadītā H. Pavasara Šūpļa dziesmā. Oriģināldarbu beigās — J. Vītola Beverīnas dziedonis Arvīda Berka vadībā, šoreiz ar instrumentālo pavadījumu, ko uz diviem koncertflīģeļiem spēlēja B. Ritmane-Ose un E. Brusubārdis, vietām sasniedzot tīri orķestrālu efektu! Programmas sakārtotāji gan būtu darījuši prātīgāk, atstājot Beverīnas dziedoni koncerta beigām, tā dodot kāpinātu izskaņu. Trešais, pēdējais posms sākas ar Br. Skultes oriģinālu lecerētā un Jurjāna Pūt, vējiņi. Pēdējai Brusubārdis, pieturot visumā tradicionālo interpretējumu, ienes jaunu mazu niansi: pēc "pats par savu naudu dzēru" ieturot paprāvu pauzi un tad turpinot piano. Šāda nianse ienesa patīkamu svaigumu dziesmas tulkojumā. Seko T. Ķēniņa veltījums Vankūveras dziesmu svētkiem — t.dz. Ganiņš biju apdarinājums A. Purva vadībā. Dziesmai autors atzīmējis ļoti ātru tempu (132) un beigās smagus noslēguma akordus, kas, manuprāt, latviešu tautas dziesmai sveši un neiederoši. Patīkams, mierīgāks plūdums ir dziesmas vidus daļā. 
Purva tulkojums skaidrs, lietišks, gan aizskanot drusku sasteigtā gaitā. Dziesma izpelnījās atkārtojumu. A. Feila D/V pļaviņas es nopļāvu, tāpat A. Purva vadībā, veidojās pārskatāmi, bet paskarbi. Nāk prātā kāds Rīgas koru kopmēģinājums Reitera vadībā. Apturējis kori pie vārdiem „es iedevu baltu kreklu", Reiters vērsās pret sieviešu balsīm un, roku uz sirds uzlicis, vaicāja: vai tad jūs savam siena krāvējam, balto kreklu sniedzot, nejūtat ko siltāku ka tik skarbi dziedat? — Svētku koncerts izskanēja ar J. Kalniņa t.dz. Kurš putniņš dzied tik koši un Līgo dziesmu paša autora vadībā. Pirmā veidojās skanīgi, patīkami, izņemot smagnēji izpildītos "trairairā", kas likās nepiemēroti maigi romantiskajam saturam. Arī šī dziesma izpelnījās atkārtojumu. Līgo dziesmai savukārt bija jādod svētku izskaņas kāpinājums, bet, šķiet, tā to visumā nepanāca. Dziesmas beigu daļā nošu raksts saraibinās, un varbūt tur vajadzīgs labs profesionāls koris, lai šī dziesma izskanētu gaišā cildenā noskaņā. Pie tam tās gaisīgumu noslāpēja smagie, atsevišķi viens no otra atdalītie līgo, līgo. Citādi Līgo dziesma risinājās skaidri un pārliecinoši. Svētku apvienoto kori galvenokārt veidoja ASV rietumu piekrastes — Sietlas, Takomas, Portlandes un Losandželosas kori, pirmajiem trim dodot galveno kodolu. Pārējos dziedātājus deva Kanādas un ASV austrumu un vidus apgabalu kori. Atšķirībā no Rietumu piekrastes iepriekšējo dziesmu svētku kopkoriem, Vankūveras svētku koris izcēlās ar jūtīgu atsaucību visiem virsdiriģentu prasījumiem — bija skaisti pianissimo, spēcīgi forte, viegli, raiti ātro tempu skrējieni. Vairāk mēģinājumu bija nepieciešams individuālo balsu saliedēšanai atsevišķo kora balsu grupās. Jūtamu nevēlamu iespaidu vietām atstāja atsevišķu spēcīgu balsu detonējošie tremoli tenoru vidū, kas dažai dziesmai sagādāja manāmas intonācijas kļūmes. Intonācijas tīrība Vankūveras kopkoncertā tad arī bija vājākais punkts, kam galvenais cēlonis, manuprāt, bija dziedātāju fiziskais nogurums: nogurdinošais rīta ģenerālmēģinājums (kurš par tādu izvērtās, jo iepriekšējā dienā kārtējais mēģinājums sakrita reizē ar tautas deju mēģinājumu, kurā dejoja arī daļa dziedātāju, bez tam — gājiens karstajā saulē un daudzās runas pirms koncerta. Kad reiz dziesmu svētku rīkotāji atgūsies saudzēt savus dziedātājus, kas ir taču visu dziesmu svētku norises dzīvības kodols ? — No sešiem virsdiriģentiem trīs — P. Galiņš, A. Berķis un E. Brusubārdis — jau bija diriģējuši agrākos Rietumu krasta dziesmu svētkos, kamēr pirmoreiz klāt nāca Takomas latviešu kora diriģente F. Matīse un Kanādas austrumkrasta viesi J. Kalniņš un A. Purvs. Pieminams, ka Rietumu krastā arī agrāk aicināti virsdiriģenti no otra krasta, tā pasvītrojot dziesmotu sadarbību un draudzību (bet ne jau kādu citu iemeslu dēļ). Apskatu par Vankūveras koru kopkoncertu beidzot, lai vēlreiz mīļš paldies visiem dziedātājiem — tiklab par viņu atsaucību, kā arī par ļoti uzmanīgo sekošanu visu sešu virsdiriģentu individuālajām prasībām ! 
Arvīds Berķis 
#RHIZOME (norādes uz citām recenzijām)
Bez plašākiem vispārīgiem aprakstiem latviešu avīzēs vēl bija iespiestas šādas recenzijas par atsevišķiem koncertiem: (1) A. Purvs, "Garīgās dziesmas atgriešanās" (Dziesmu svētku pirmais koncerts), Laiks: 1972-56; (2) A. Purvs, ..Pacilātības gaisotnē" (Vankūveras dziesmu svētku simfoniskais koncerts), Laiks: 1972-56; 
(3) A. Purvs, ..Daudzpusīga iepazīšanās" (Jauniešu koncerts dziesmu svētkos Vankūverā), Laiks: 1972-58; (4) A. Andersone-Plampe, „Visi apmierināti" (lespaidi Vankūveras dziesmu svētku kopkoru koncertā), Laiks: 1972-60; (5) A. Andersone-Plampe, "Mūzika līst no pirkstiem" (par simf. konc; V.8.), Latvija Amerikā: 1972-29. No vispārīgiem aprakstiem atzīmējam Lina Lauka Latvijā (1972-27, 28) iesp. rakstu „Zīmes svešuma smiltīs vai nošu rakstā", kurā ir arī pa interesantam mūzikālam novērojumam. Bez tam Laiks (1972-56) ziņoja, ka par Vankūveras dziesmu svētku simfonisko koncertu plašākas atsauksmes bijušas laikr. The Vancouver Sun un The Province (recenz. M. Wyman, L. Cluderay), bet šo laikrakstu attiecīgo numuru LM redakcijai nebija un atreferējums Laikā par tām ir ļoti skops (tikai 30 rindiņas). Red. 

45 “Latvju Mūzika” nr. 6 (01.01.1973.) | redakcija

Aizsaulē aizgājušie mūzikas darbinieki 
-1970 Kordiriģents Kārlis Nunavs — 58 g. v., 21. XII Melburnas tuvumā (Mt. Martha). Latvijā bija vijolnieks, Rietumvācijā (1945—47) — trupas Latviešu balets vadītājs. Austrālijā strādāja Morningtonas ģimnāzijā, izveidojot respektējamu meiteņu kori, kas atskaņojis arī pa latviešu dziesmai. 1971 Dziedone Mirdza Ozoliņa — 16. IV Maskavā (par viņas vecumu ziņu trūka). LK absolvente (1951.; paidag. A. Fedorenko). Pēc kāda konkursa Maskavā dabūja darbu Maskavas operešu teātrī, pāra gados kļūstot par galveno lomu tēlotāju. Šad tad viesojusies arī dzimtenē, pēdējo reizi — 1971. g. sākumā titullomā Imres Kalmana Silvā Rīgas operešu teātrī. (Kārlis Pamše, "Mirdza Ozoliņa", Literātūra un Māksla: 1971-17.) Ārsts un pianists Pauls Ēriks Cukurs — 75 g.v., 22. VI Losandželosā. Beidzis Gižicka mūzikas skolu Rīgā (T. Lembas klasi), pēc kara turpināja studijas LK (prof. P. Šūberta klasē). LU medicīnas fakultātes absolvents (1926). Bijis viens no pirmajiem repetītoriem NO, bet ārsta gados — viena otra dziedoņa pavadītājs. (Māc. Elmārs Caune, „Dr. Paula E. Cukura piemiņai", Laiks: 1971—54.) Ģeofiziķis un mūziķis Dr. Leonīds Slaucītājs — 72 g.v., 12. IX Sidnejā. LU un LK absolvents (1925, 1933); doktora grādus ieguvis Rīgā, Štutgartē un Sidnejā. Latvijā bija universitātes mācībspēks un kopš 1935. g. Ģeofizikas institūta direktors, kādu gadu strādājot arī Karnegi institūtā Vašingtonā. Pēc kara darbojās Hamburgā, bet pēc 1947. g. Laplatas universitātē Argentīnā, kur bija profesors un dekāns. Līdztekus L. Sl. bij arī dažus gadus viesprofesors Sidnejas un Havajas universitātēs un divi reizes (1951, 1956) vadīja pētījumus Antarktidā. Publicējis zinātniskus darbus dažādās valodās un bijis vairāku zinātņu akadēmiju loceklis (arī ASV). LK-ā starptautiski pazīstamais zinātnieks studēja kompozicijas teoriju un diriģēšanu ,pēc kam kādu laiku vadīja LU prezidiju konventa simfonisko orķestri. No viņa skaņrades publicēts pa kora un solo dziesmu krājumam (1959, 1967), kā arī viena skaņu plate (1966; iedzied. E. Indriksone). Bez tam L.SI. sarakstījis pāra autobiogrāfiska rakstura grāmatas un recenzējis vienu otru latviešu koncertu. 1968. gadā Ņujorkas latviešu skaņu mākslinieku kopa ievēlēja L.SI. par goda biedru, pēc kam 1971. g. PBLA (Pasaules brīvo latviešu apvienība) piešķīra viņam Tautas balvu, ko pats laureāts gan vairs nepiedzīvoja. (Piemiņas raksti (kr.), „Miris Dr. Leonīds Slaucītājs", Laiks: 1971-75; Ojārs Alks „Starptautiski pazīstams zinātnieks aizsaulē", Latvija: 1971-36; "Austrālijā miris profesors Leonīds Slaucītājs", Latvija Amerikā: 1971-70.) Dziedone Mirdza Piekalnlte (dzim. Etmane) — 66 g.v., 20. IX Penjanā, ASV (Pen Van, N.Y.). Beigusi Jelgavas skolotāju institūtu, darbojās par kordiriģenti Valgundē un mācījās dziedāšanu privāti pie prof. P. Sakša. Dziedājusi pāra lomās Liepājas operā, bet Ņujorkā bija soliste (alts) Br. Skultes vadītajā ev.lut. draudzes korī. Kordiriģents inž. Ojārs X ļ a v iņ š — 40 g.v., 16. X Indianā, ceļā uz Garezeru. 60-tos sākuma gados studējis Cosmopolitan konservātorijā Čikāgā; kora Daugava diriģents. Komponējis dažas dziesmas koriem. Pianists Valfrīds Lap še — 64. mūža gadā ieejot, 7. XI Portlandē, Oregonā. LK absolvents; studējis arī Amerikā. Latvijā — Dubultu, bet trimdā — Portlandes latv. draudzes ērģelnieks, līdztekus strādājot paša klavierstudijā. Bez kāda amerikāņu kora vadīja arī latv. kori Dzimtenes Atbalss (1953—65). Paidagogs un komponists Jēkabs Mediņš — 86 g.v., 27. XI Rīgā. Beidzis Zīgerta mūzikas institūtu, strādāja Valmieras skolotāju seminārā un no 1917. līdz 1920. g. vadīja mūzikas skolu Sizraņā. Pēc tam darbojās Rīgā (arī LK), no kurienes 1921. g. pārcēlās uz Jelgavu, kur līdz 1940. gadam strādāja skolotāju institūtā, vadīja tautas konservātoriju un palaikam diriģēja filharmonijas orķestri. Pēc pēdējā kara bija profesors paša organizētajā kordiriģentu nodaļā LK un pāra gadus LK direktors, tai pašā laikā (1948—50) vadot arī Komponistu savienību. Diriģējis visos lielākos pēckara dziesmu svētkos. Aizgājēja svarīgākais darba lauks bija paidagoģija, bet ražens viņš bija arī skaņradē. Pretēji ziņām trimdas presē, J.M. komponējis daudz — ap 300 skaņdarbu, kuru vidū līdzās dziesmām un sabalsojumiem redzam vēl kādu duci koncertveida darbu, vienu simfoniju un trīs stīgu kvartetus. A. Bomiks rakstā „Tautai atdots mūžs" (Literātūra un Māksla: 1971-49) izsakās, ka J.M. darbiem "ir stabila vieta (...) repertuārā, tiem aužas cauri nacionāls kolorits, tie ir augsti profesionāli un patiesi emocionāli". Rietumos šos darbus gan tikpat kā nepazīstam, tādēļ savas domas neizteiksim. Jāpiezīmē tikai, ka visi lielākie J.M. darbi datēti pēc 1944. g., līdz ar ko to autors Rīgā pilnīgi kvalificēts par "padomju komponistu". Bez tam J.M. sarakstījis grāmatas skolām un atmiņu krājumiņu Silueti (apg. Liesma, Rīgā 1968.; 93 lpp.) Kā visai aktīvs vīrs, ko varēja vērot jau 1940./41. g., J.M., protams, saņēma pasmagus ordeņus u.c. godinājumus (sk. LM-as 53. lpp.), un 1947. g. viņu pat „ievēlēja" par deputātu „LPSR" Augstākajā padomē. Šai sakarā tai pašā Literatūrā un Mākslā tad nu viņam veltīts vēl otrs, oficiāls nekrologs, ko līdzās mūziķiem parakstījuši arī tādi dižvīri kā Voss, abi Rubeņi, Beluha, Drīzulis un pat Zorins. Vienīgi „svešatnes" prese bija rezervētāka, taču līdzīgi "klusa" tā bija, piemēram, arī E. Melngailim aizejot, un varbūt ne tik daudz kādas iestājas, kā drīzāk kompetentāku rakstītāju trūkuma dēļ. Dziedone Olga P i jo 1 c (dzim. Skudra) — 59 g.v., 30. XI Sidnejā. LK absolvente (1939; prof. A. Benefelde). leceļoja Austrālijā 1949. g., kur dziedājusi patstāvīgos koncertos un radiofonā un kādu laiku vadīja pati savu studiju. Apceļojot pasauli (1965), sniedza arī dažus koncertus Amerikā un Eiropā (galvenokārt ar t.dz. programmām). Mūzikas skolotāja Vera Šiliņa (dzim. Miezīte) — 67 g.v., 14. XII Št. Pētersburgā, Floridā. Laikam studējusi LK. leceļojusi Grandrapidos, Mičigenā, strādāja pašas klavieru studijā, 60-tos gados līdztekus vadot sieviešu kori Atbalss. Kopš 1969. g. dzīvoja Floridā, kur darbojās par kordiriģenti un režisori latviešu biedrībā. 1972 Čellinieks Visvaldis Kļaviņš — 62 g.v., 7. I — laikam Rēzeknē. Studējis LK čella spēli, LU — jurisprudenci, absolvējis Angļu valodas institūtu. Nācis no mūzikālas ģimenes (tēvs bija ērģelnieks, brālis — vijolnieks, māsa — pianiste), jau 20-tos sākuma gados spēlēja orķestrī. 1948. g. Dabūja darbu Televīzijas un radio orķestrī; bez tam bijis čella klases vadītājs Jāz. Mediņa mūzikas vidusskolā, vēlāk E. Dārziņa speciālajā mūzikas vidusskolā un pēdējos mūža gados — Rēzeknes mūzikas vidusskolā. (Darba biedri, „Visvalda Kļaviņa piemiņai", Literatūra un Māksla: 1972-3.) Klavierspēles paidagogs Pauls Krieviņš — 87. mūža gadā, 30. I Cēsīs. Par P.K. agrīnāko izglītību ziņu trūka, bet 20-to gadu beigās viņš papildinājies Berlīnē un gatavojies eksterneksāmeniem LK. Pirms I pasaules kara bija pavadītājs (pašreizējā Rīgas terminoloģijā — koncertmeistars) P. Jurjāna dziedāšanas kursos un koncertēja kopā ar M. Vīgneri-Grīnbergu, J. Duburu, A. Dombrovsku. Mūža otrā pusē darbojās Valmierā un Cēsīs, pēdējā — Alfr. Kalniņa mūzikas vidusskolā. (0.G., „Paulu Krieviņu pieminot", Literatūra un Māksla: 1972-7.) 
— 75 g.v., 7. II Lībekā. LK absolvente (1928; prof. A. Sokolovska); papildinājusies ārzemēs. Bija skolotāja Tukuma ģimnāzijā un mūzikas skolā, bet kopš 1945. g. strādāja pašas studijā Lībekā, 60-to gadu vidū vadot arī vietējo latviešu kori. Diezgan rosīgi koncertēja, parādot latviešu mūziku arī citām tautām. Kā Jāzepa Vītola fonda locekle turēja rūpi par izcilā skaņraža kapa vietu un kopā ar J. Rudzīti un LCK panāca, ka to aizsardzībā pārņēma Lībekas pilsēta (1967). (Jānis Daģis, "Klusās mūziķes piemiņai", Latvija: 1972-7; J.S., „Aizsaules ceļā", Laiks: 1972-16.) (Babin) — 63 g.v., 1. 111 Kllvlandē. Dzimis Maskavā; vecākiem izbēgot uz Latviju, izglītojās Rīgā, kur 1928. g. beidza prof. L. Gomanes klavierklasi (summa cum laude) un komp. teorijas nodaļu (prof. J. Vītols). Pēc tam kā KF stipendiāts papildinājās Berlīnē pie A. Šnābeļa un Fr. Šrēkera. Internacionālo karjēru sāka kā koncertsolists, bet visvairāk lauru plūcis kā duopianists kopā ar Ķijevā izglītojošos dzīves biedri Vitju Vronsku — īpaši pēc Ņujorkas debijas 1937. g. Reizē bija slavens paidagogs (Santa Fe, Aspenas u.c. vasaras kursos), un kopš 1961. g. vadīja Klīvlandes mūzikas institūtu, kas kļuvis par vienu no ievērojamākām mācību iestādēm ASV. Bez tam V.B. pa laikam komponēja. 
Vārdnīcā Grove's Dictionary of Music and Musicians šķirklī par V.B. atzīmēts viņa stīgu kvartets, divi koncerti divām klavierēm ar orķestri, kā arī daži citi darbi. Cik laimējies dzirdēt, V.B. pusromantiskā (un vietumis itin slaviskā) mūzika techniski risinās veikli, bet tai trūkst īpatāku idiomu. Piezīmējams, ka kādā mūsu avīzē savā laikā bija lasāms par jaunu V.B. kamerdarbu, kas it kā komponēts V. Ziedoņa vad. Latviešu trio, taču Grova vārdnīcā tāds nefigūrē. Vispār V.B. attieces pret trimdiniekiem — sakarā ar pārprasto situāciju vācu okupācijas laikā — sākumā bija vēsas, bet vēlāk tās daļēji izlīdzinājās, un pašu galveno, proti, ka bez Latvijas valsts viņš diezin vai pat tiktu līdz Berlīnei, aizgājējs nemēģināja noliegt. (J.L., „Miris pianists Viktors Babins", Laiks: 1972-20. Šai nekrologā teikts, ka V.B. absolvēja LK jau 1927. g., kas ir misēklis, pārņemts no amerikāņu avotiem.) Ārsts un mūziķis Jānis Skrastiņš — 66. mūža gadā, 2. 111 Hamiltonā (Ohio). 1929. g. beidza doc. A. Jermolova trombas klasi LK, bet 1938. g. — LU medicīnas fakultāti. Spēlēja Latvijas radiofona orķestrī; 30-to gadu otrā pusē publicēja paasu kritiku par dažu LK paidagogu mācību metodi (kā to darījis arī M. Vētra). Ārsta darbību sācis Rīgā, turpināja to Durbē, tad Rietumvācijā un kopš 1953. g. Amerikā. 
LK absolvents, (1940; prof. A. Dēliņš); mācījies arī dziedāšanu. Sākumā spēlēja teātru un radiofona, bet kopš 1944. g. — operas orķestrī. Paidagoga darbu sāka P. Jurjāna bērnu mūzikas skolā (1946), kur mācīja dziedāšanu, pēc kam (kopš 1950. g.) bija mežraga klašu vadītājs E. Dārziņa speciālajā un Jāz. Mediņa (parastajā) mūzikas vidusskolā, kā arī LK (sākumā „pedagogs", vēlāk "docenta vietas izpildītājs"). J.Z. mīlēja arī kamermūzicēšanu, daudz koncertējot jau studiju gados un vēlāk nodibinot paša mežragu kvartetu Mākslas darbinieku namā. Bez tam aizgājējs sakārtojis trīs mežragam komponētu latviešu skaņdarbu krājumus, no kuriem divi jau publicēti. (J. Vītola LVK kolektīvs, „Jāņa Zicmaņa piemiņai", Literatūra un Māksla: 1972-10.) Pianiste Daina Fogelmane (teol. prof. Dr. V. Maldoņa meita) — 7. IV Monterejā, Kalifornijā. LK absolvente (1933). Pēc kara dzīvoja Stutgartē; tad izceļoja uz ASV, kur dzīvoja Pensilvēnijā, vēlāk Ņujorkas valstī un Konetiketā (darbojoties par ērģelnieci Vilimantikas latv. draudzē), pēc tam arī Bostonā un visbeidzot Kalifornijā. Par aizgājējas vecumu un muzikālo darbošanos trimdā, izņemot epizodisku piedalīšanos koncertos kā pavadītājai, mums tuvāku ziņu, diemžēl, nebija. Komponists un pianists Harijs Ore — 86 g.v., aprīļa mēnesī Honkongā (precīza miršanas datuma trūka). Pēterpils konservātorijas absolvents (externus): komp. nod. (J. Vītols, A. Ļadovs) — 1909-, klav. nod. (O. Holcapfels) — 1911. g. Klavierspēlē papildinājās pie P. Šūberta un Minchenē pie G. Galstona. Bez tam beidzis P. universitātes dabas zin. fakultāti (1912). 1915. g. devās garākā koncertturnejā uz Sibiriju un Japānu, pēc tam darbojās Vladivostokā, no kurienes nācās bēgt uz Harbinu. Pēdējā kādu gadu bija kara kapelmeistars, pēc kam pārcēlās par privātprofesoru uz Šanghaju, 1921. g. dodoties jaunā turnejā pa Dienvidķīnu, kur viņu savaLdzināja Hongkonga. Izņemot 11 L> gadu posmu Manilā (Filipīnās) un kādu brīdi Kantonā, pārējo mūža cēlienu (1921—30; 1932—72) H.O. pavadīja Hongkongā (un tai tuvajā Makao), kur gandrīz 50 gadus darbojās par mūzikas paidagogu, sākumā daudz arī koncertējot (arī citās Āzijas valstīs un Austrālijā). Kā pazīstamam paidagogam, H. Orem bija daudz audzēkņu angļu un ķīniešu vidē, un Trīsvienības (Trinity) kolledža Londonā piešķīra viņam licenciāta grādu, kam 60-to gadu otrā pusē sekoja goda biedra tituls (Hon.F.T.C.L.). Dzīvojot ārzemēs, H.O. sakari ar Latviju pamazām atslāba: viņš gan bija Skaņražu kopas biedrs, taču viņa kompozīcijas Rīgā atskaņoja reti. Jaunas saites ar tēvzemi H. O. mēģināja atrast pēc 1945. g. (īsāka sarakste ar Alfr. Kalniņu, A. Zariņu, H. Braunu), bet īstenie "dižvīri" (kā, piem., J. Ozoliņš) viņu pilnīgi ignorēja, un ja kāda H.O. audzēkne nebūtu sastapusies ar prof. T. Ķēniņu (sk. M. Čulīša rakstu „No Pēterpils līdz Hongkongai" Jaunās Gaitas 80. num.), — mēs par H.O. pēdējiem mūža gadiem nezinātu nekā. Tāpat latviešiem maz zināma H.O. skaņrade, no kuras daļa gan iespiesta (galvenokārt angļu apgādos), bet daudz kas palicis rokrakstā, pat neapzināts, un viens otrs skaņdarbs (kā, piem., klavierkoncerts) varbūt pat pazudis. Visā H.O. skaņradē dominē klavierdarbi, piemēram, līdz 1935. gadam komponēto 22 opusu vidū tādu ir gandrīz puse: Sonāta c-mollā (op. 1), Poēma c- mollā (op. 2), divas Latvju rapsodijas (op. 6 un 7), Variācijas un fūga par Bēthovena temu 2 klavierēm (op. 10) u.c. Bez tam H.O. komponējis vienu simfoniju, kādu orķestra svītu, klavierkoncertu, stīgu kvartetu (op. 20) u.c. kamermūzikas darbus, kā arī kant. Lauztās priedes (op. 3), vairākas solo dziesmas un instruktīva rakstura darbus. Prof. T. Ķēniņš raksta (nekrol. "Labprātīgais trimdinieks", Laiks. 1972-101), ka Toronto universitātes mūzikas bibliotēkā ir ap 20 iespiestu H.O. skaņdarbu, un iespējams, ka tie deponēti arī citur, ieskaitot LK. Pilnīgāka viņa skaņdarbu saraksta toties vēl nav, tāpat joprojām maz kas lasāms par aizgājēju pašu. Pianiste Emma Xcr s c 1 e-E glī te — 24. VI Cēsīs. LK absolvente (1925; prof. A. Daugulis). Kā par viņas vecumu, tā par muzikālo darbību pirms un pēc kara tuvāku ziņu mums toties nav. 
Vijolnieks un mūzikas kritiķis Jūlijs Sproģis — 85. mūža gadā, 9. VI Rīgā (?). Mācījies vijoļspēli Gižicka mūzikas skola un kādu laiku Pēterpilī pie L. Auera u.c.; papildinājās Parīzē (Schola cantorum; 1923). Bija koncertmeistars un solists dažādos orķestros Krievijā, Somijā un Latvijā, reizēm padiriģējot arī vasaras koncertos Jūrmalā. Recenzējis koncertus Brīvajā Zemē un devis rakstus par latviešu mūziku franču periodikai. No 1934. līdz 1944. g. vadīja mūzikas lietas Folkloras krātuvē. Pēc kara kādu brīdi laikam docēja LK, bet viņa vārds grām. Padomju Latvijas mūzikas darbinieki nefigūrē, kaut pāra viņa 1905. gada dziesmas nebija tik nepazīstamas. Skaņradē J.Spr. atstājis četras simfonijas, divus vijoļkoncertus un ne mazumu citu darbu, kas gan asi kritizēti to naīvā satura un vājās technikas dēļ. J. Zālītis, jau 1912. gadā nosaucis Sproģi par "predestinētu diletantu", arī vēlāk, rakstot par plašākiem darbiem, savu spriedumu negrozīja, un līdzīgi izteicās pāra citi mūziķi. Tāpat ļoti asa bija V. Dārziņa atsauksme Latvju Mēnešrakstā par J. Spr. Jāņu dziesmu melodijām (Folkloras krāt. apg., 1941; 161 + 187 lpp.). Šis darbs rāda, ka autors gan pazinis dažu Rietumu folkloristu domas par tautasdziesmu kā Eiropas kopmantu, bet tās nevar pielāgot tik īpatnam senākam žanram, turklāt apstrīdama arī autora savdabīgā 79 (!) melodiju variantu grupēšana, kam vēl pievienojas daudz darbā ielaistu technisku kļūmju. Tā J.Spr. gandrīz vienmēr tika visādi tiesāts, ko neslēpj arī kāda "biedru grupa" nekrologā Literātūrā un Mākslā (1972-24), gan apzīmējot aizgājēju par "vīrišķīgu un kareivīgu mūzikas mākslas cīnītāju", taču reizē arī piebilstot, ka viņa "mūziķa mantojums (...) īsti zinātniski izanalizēts un novērtēts vēl nav". Padomīgā valodā tas nozīmē — jau gandrīz aizmiršanu. 
Jaunībā mācījies vijoļspēli, spēlēja orķestros, līdztekus  studējot kompozīcijas teoriju LK, ko beidza 1928. g. (prof. J. Vītols). Bez tam mācījies diriģēšanu pie G. Šnēfogta, E. Kupera un L Vāghaltera. Strādāja par paidagogu vidusskolās, patapas laikā daudz komponējot. M.J. atstājis divas simfonijas (1928, 
1946), astoņas orķestra svītas un" kādu duci citu simfonisku darbu (to vidū vijoļkoncertu un Sešas latviešu tautas dejas), bez tam vēl operas Tobago (1939) un Pūt, vējiņi (1952), ap 70 solo dziesmas, a capella darbus, kā arī instrumentālminiatūras un teātra mūziku. Lai gan M.J. skaņdarbus atskaņoja jau agrāk (īpaši radiofonā), plašāku ievērību viņš guva pēc pompozā un valdības favorizētā Tobago pirmuzveduma (1939. g. 2. II). Kritiķi šo operu saņēma toties pavēsi — galvenokārt dabiskākas drāmatiskās attīstības trūkuma dēļ, jebšu pati mūzika vietumis (piem. 1. cēlienā) bija itin interesanta. Pūt, vējiņi (tāpat kā līdzīgs A. Zilinska darbs) turpretim vēl nav uzvesta; skatuves gaismu gan pieredzēja kādas obskūras autores F. Tomsones tā paša nosaukuma opera (1959), bet bez jebkādiem tālākiem panākumiem. Vispār zīmīgi, ka no turpat 20 pēc kara Rīgā dzimušām operām izrādīta tikai kāda trešā daļa un tikai pāra no tām spējušas saistīt publiku ilgāk. Vēl piezīmējams, ka aizgājēju uzņēma Komponistu savienībā jau 1944. g. rudenī, bet nekādus manāmākus pagodinājumus vai titulus M.J. nedabūja. Tās pašas organizācijas parakstītajā nekrologā (Literātūra. un Māksla: 1972-33) lasāms arī kuriozais teikums, ka "koncertzālēs plaši skanējuši tie (M.J.) darbi, kas saistīti ar tautas mūzikas izmantošanu, galvenām kārtām demokratisko žanru sacerējumi (mūsu izcēlums)", bet kurš sacerējums tad nu bijis "demokrātisks", un kurš nē — lasītājs paliek neziņā .. . Jāpieņem, ka arī M.J. skaņrade Rīgā (un Maskavā) vēl nav "īsti zinātniski izanalizēta", un tad nu labāk būt vismaz piesardzīgam. — 
Komponists Mārtiņš Jansons — 73. mūža gadā, 14. VIII Rīgā. 

47 “Latvju Mūzika” nr. 6 (01.01.1973.) | Val. B.

Atceres, apbalvojumi, koncertdzīve un citi notikumi 
(1971,1972) 
Kā pirmo 1971. gada gaviļnieku atceramies komponistu un bij. Dziesmotās senatnes diriģentu Artūru Salaku, kam 20.1 V Latvijā aprita 80 mūža gadu. Otrs vecākais gaviļnieks tai pašā gadā bija Pueblo pilsētā (Kolorado, ASV) dzīvojošais komponists Valdemārs Ozoliņš, kas 5.X1 pārkāpa 75 gadu slieksni. Raženo autoru suminot, tautieši svētdien, 31.X, bija sarīkojuši īpašus koncertus Denverā un Koloradospringā (Colorado Springs), kuros jubilāra garīga satura dziesmas atskaņoja dziedone E. Reinvalde ar pianisti V. Delli-Grāvīti. Uz 70 gadiem aizpērn varēja atskatīties Sanfrancisko pievārtē dzīvojošā dziedāšanas paidagoģe Mirdza Vīnerte (6.V), kā arī nu jau pensionējies Gustava Ādolfa kolledžas (St. Peter, Minn.) profesors, kādreiz Eiropā tālu pazīstamais operdziedonis Artūrs Priednieks-Kavara (29.V1), bet Rīgā — Radio un televīzijas simfoniskā orķestra koncertmeistars vijolnieks Artūrs Madrevičs (2.1 X). Krietni prāvāks ir to mūziķu pulciņš, kuriem 1971. gadā aprita apaļi 65. Viņu vidū pirmais bija Kičenerā (Kanādā) mītošais komponists un joprojām darbīgais ērģelnieks un diriģents Jānis Norvilis, kas dzimis 25. I. Pēc tam 4. 111 Rīgā uz tikpat ilgu dzīves cēlienu varēja atskatīties bij. NO dziedone Erna Traviņa, kas pēdējā laikā darbojusies par vokālo paidagoģi teātros. Nākošie 65-gādnieki bija Truro pilsētā Jaunskotijā (Kanādā) dzīvojošais komponists un pianists Haralds B erino (12. III) un Melburnā (vai kaut kur tās tuvumā) dzīvojošais LK bij. docents obojas spēlē Helmuts Stāmurs 
(16. IV). Rīgā 16. VIII 65 gadi savukārt aprita izcilā vīru kora Tēvzeme vadonim un dziesmu svētku virsdiriģentam Haraldam Mednim, bet Ņujorkā 1. IX — komponistam Aleksandram O ko 1 o-K v 1 ak a m. Rudens pusē — 9. IX Rīgā — uz 65 mūža gadiem varēja atskatīties komponiste un pianiste Lauma Re i n h o 1 d c, kas strādājusi arī LK (1951—65), kamēr Kalamazū pilsētā Mičigenā 13. IX "jau" 6 5-gādnieks kļuva trimdā pazīstamākā kora Dziesmu vairogs vadonis, "trimdas dziesmu svētku virsdiriģents un joprojām arī kā komponists un ērģelnieks darbīgais Arnolds Kalnājs. Uz tikpat garu dzīves cēlienu 1971. gadā tālāk atskatījās vēl rīdzinieki Jānis Ivanovs, Leonīds Vīgners un Anna Ludiņa. Ļoti raženajam komponistam J. Ivanovam, kura skaņradē centrālā vieta pieder 14 simfonijām, apaļā gadskārta iekrita 9. X, kamēr Radio un televīzijas simfoniskā orķestra galvenajam diriģentam L. Vīgneram pieminētie 65 gadi aiztecēja 6. XI, bet operdziedonei A. Ludiņai — 29. XI. Visi trīs jubilāri strādājuši arī LK: J.I. un L.V. bijuši un laikam vēl ir profesori kompozīcijas un orķestra diriģentu nodaļās, kamēr A.L. bija vecākā paidagoģe un vēlāk docente t.s. vokālajā nodaļā (1948—61). Tāpat viņi saņēmuši augstākus „goda nosaukumus" un balvas: J. 1., piemēram, Staļina prēmiju (1950), kā arī „LPSR" un PSRS tautas mākslinieka titulus (1956, 1965), L.V. „LPSR" tautas mākslinieka (1955) un A.L. — „LPSR" tautas skatuves mākslinieces titulu (1954). Noslēdzot 1971. gada gaviļnieku sarakstu, vēl pieminēsim dažus 60-gadniekus. Par tādiem kļuva Zviedrijā patvērumu atradusi, bet nu jau tikpat kā apklususī koncertdziedātāja Marija Vintere (18.1) un kaut kur Ziemeļkarolainā (ASV) dzīvojošais mūzikas paidagogs Arvīds Sņornieks (7. V). Drīz pēc tam 60 gadu aprita arī Kanādā (North Bay, Ontario) dzīvojošam advokātam, pianistam un diriģentam Victoram Kviesim (23. VI) un tālajā Austrālijā — Adelaides latviešu biedrības kora diriģentam Kasparam Sennem (4. X). — Tālāk vēl atzīmējami 20 gadi, kas 1971. gada 23. XII aiztecēja, kopš miris Alfrēds Kalniņš, un 15 gadu, kas 14. XII pagāja kopš Teodora Reitera nāves. 3.. XII savukārt aprita 10 gadu pēc Jēkaba Graubiņa, bet 4. un 11. 111 — pieci gadi pēc Jāņa Mediņa un Paula Sakša aiziešanas. Kā redzam, visi šie izcilie mūziķi miruši ziemas mēnešos — vai nu decembrī, vai martā. * No pagājušā, 1972. gada gaviļniekiem vairākus jau pieminējām pirms pieciem gadiem Latvju Mūzikas 1. numurā. Viņu vidū vecākais ir dziedonis Oskars Zūbītis, kam pērngad (20. XII) aprita jau 95. mūža gads, bet 80 gadu slieksni pārkāpusi dziedone Herta Lūse (15. III), pianists Jānis Suchovs(l6. X) un starplaikā (1969) „LPSR" tautas mākslinieka titulu ieguvušais ērģelnieks Nikolajs Vanadziņš (11. XII). Jauno 70-gadnieku vidū kā pirmo varam atzīmēt komponistu un ērģelnieku Ralfu Alunānu (dz. 19. I), kam 14. V piebiedrojās komponiste un pianiste Lūcija Garūta un 23- XII vijolnieks un diriģents Arvīds Norītis. Bez tam 1972. g. 11. VIII 70 gadu aprita arī Mineapolē (ASV) dzīvojošam pianistam un teoloģijas profesoram Dr. Edmundam Šmitam, kurš pie klavierēm bijis redzams šad un tad arī trimdā. No bijušiem 60-gadniekiem starplaikā par 65-gādniekiem savukārt kļuvuši komponists un ērģelnneks Eduards Šēnfelds (12. I), vijolnieks un diriģents 
Alfrēds Dunkels (14. VI), tāpat čellinieks Atis Teichmanis (15. VI), dziedonis Teodors Bri1ts (4. VII), vijolnieks prof. Voldemārs Rušēvics (25. VIII) un dziedonis Edvīns Krūmiņš (9. IX). Cik zināms, gandrīz visi viņi — vairāk vai mazāk — turpina darboties savā mūzikas laukā un dzīvo turpat, kur dzīvoja 1967. gadā. Bez tam šai mūziķu grupai vēl piebiedrojams Ivīgā darbīgais klarnetnieks doc. Eduards Mednis, kas kopš 1945. gada strādājis arī LK un kam 65 mūža gadi aprita 23. XII. Beigās atzīmēsim vairākus jaunus 60gadniekus. Viņu vidū pirmais bija 7. I dzimušais vijolnieks prof. Jānis Kalējs, kas kopš 1945. g. kopā ar dzīves biedri Felicitu (dzim. Maizīte) strādā Akadijas universitātē Kanādā (Jaunskotijas prov.) un pēdējā laikā ir arī šīs mācības iestādes mūzikas dekāns. Drīz pēc tam 3. II Filadelfijā 60 mūža gadu slieksni pārkāpa komponists un rosīgais latviešu baptistu mūzikas dzīves organizētājs Viktors Baštiks. Tāpat jau 60 gadus (2. VI) nodzīvojusi vairākus augstus „goda nosaukumus", ordeņus un prēmijas sapelnījusī oper- un koncertdziedone Elfrīda Pakule, kas — tāpat kā komp. J. Ivanovs — vismaz divi reizes bijusi "ievēlēta" arī par deputāti PSRS Augstākajā Padomē (1946, 1950). Visbeidzot 60 gadu 22. VII aprita arī Ņujorkā dzīvojošam komponistam, flautistam un diezgan nesaudzīgajam latviešu koncertu kritiķim Arnoldam Šturmam un kaut kad Montreālā, Kanādā — vienai no mūsu nopietnākām koncertdziedonēm Līnai Karlsonei. Pēdējās — tāpat kā pāra citu mākslinieču (piem., arī starptautiski pazīstamās P. Brīvkalnes) — patieso dzimumdienu šo rindu autors, diemžēl, nezina. — 

No skumjajām atcerēm šeit atzīmēsim vispirms tos piecus gadus, kas 1972. g. 8. V pagāja kopš Edgara Tona, 24. V — kopš Adas Benefeldes un 2. VIII — kopš Ādolfa Ābeles aiziešanas. 13- II savukārt aprita 10 gadu, kopš no mums šķīries Jānis Cīrulis, bet 24. VI — tikpat gadu kopš Volfganga Dārziņa nāves. Jau 15 gadus dzimtenes smiltājā atdusas Jāzeps Mediņš un Pēteris Barisons (miruši 12. VI un 13. VII) un apaļus 50 gadus —Jv rjā nu Andrejs (miris 28. IX). Beigās vēl jāpiemin, ka 1972. gada 26. XI pagāja 150 gadu, kopš dzimis un 16. X — 100 gadu, kopš miris Jāņa Cimzes brālis un Dziesmu rotas līdzdarbinieks Dāvīds Cimze. Viena otra atcere starplaikā bijusi arī mūsu koru saimē. Tā jau 1970. gadā (ko LM 4. numurā aizmirsām pieminēt) 20gadniekiem pievienojās arī Portlandes latviešu koris Oregonā, kuru vada mums jau itin pazīstamais A. Berķis. 1971. gadā uz tikpat ilgu darbību savukārt atskatījās Indianas latv. biedr. koris Indianapo-1 ē V. Meļķa vadībā, kā arī J. Ūdra vadītais Klīvlandes latv. biedr. koris un Toronto vīru ansamblis Kalvis, ko vada J. Dzeguze. Divu minēto koru diriģentiem tagad ir arī palīgi vai aizstājēji: A. Berķim — jaunā pianiste Br. Ritmane-Ose, bet V. Meļķim — laikam vēl jaunāka pianiste A. Brugmane-Vintere. Bez tam starplaikā uz 20 gadiem varētu atskatīties vēl kādreiz tik prāvais komponista V. Lindes izveidotais vīru kopkoris Viesturs Kanādā, no kā pašreiz dzīva gan vairs tikai J. Bāruša vadītā Toronto vienība. 
Pērngad (1972) no rosīgākiem koriem 20 darba gadus īpašos koncertos vispirms (22. IV) atzīmēja A. Purva vadītais Sv. Andreja cv. lut. draudzes koris Toronto un E. Brusubārdas vadītais Brusubārdas koris Milvokos. Pēc tam uz tikpat ilgu darba cēlienu 20. V atskatījās Milvoku DV apvienības vīru koris V. Aparjoda vadībā un 26. V — Mineapoles un Sv. Paulas cv. lut. draudzes koris Mineapolē, ko pēc Elzas Pones atstāšanas (1964 ?) pārņēma Zoržs Šmits. Nemēģinot aizēnot citu koru darbu, jāizceļ tomēr A. Purva vadītā kora jubileja. Vispirms šis koris ir vienīgais, kas patiešām kārtēji kopis mūsu garīgo mūziku, bet tāpat arī tīri vokāli tas sasniedzis līmeni, kāds trimdā bijis tikai dažām vienībām. Līdz ar to tas rosinājis jaunu ievērojamu skaņdarbu tapšanu un tādu netrūka arī jubilejas koncertā. Tā līdzās dažiem vecākiem darbiem šoreiz pirmoreiz atskanēja kora dibinātāja un pirmā diriģenta T. Ķēniņa jubilejai komponētais a capella darbs Tā Kunga viņa kalnos ar I. Vīksnas un V. Baštika Lielais kalvis ar A. Brigaderes tekstu, kam vēl sekoja divi plašākas formas jaundarbi: A. Purva Zvanu sasaukšanās korim un orķestrim (arī ar I. Vīksnas tekstu) un L. Apkalna korim, divām solistēm, ērģelēm un orķestrim komponētais Kingiras rekviēms (ar paša autora tekstu). 

#RHIZOME (norādes uz recenzijām)
Tā lumniekam pat tik izcilā notikumā, diemžēl, jāorientējas tikai pēc avīzēm, bet palika iespaids, ka I. Sakss Laikā (1972-36) šo koncertu apcerējis ne vien pamatīgi (pāri par 200 rindu!), bet arī itin raksturīgi. Tāpat uzmanīgi pārlasīju trīsreiz īsāko I. Štrāles-Didrichsones vērtējumu (Latvija Amerikā: 1972-19), kaut pēdējā samēri starp „kas" un „kā" varēja būt arī citādi. Otrs jubilārs, par ko vēl pāra vārdus, bija V. Aparjoda vadītais koris. To nekad neesmu dzirdējis, taču saņemu vismaz programmas, kurās aizvien figūrē pa jaundarbam — arī tādi, kas citiem „par grūtu". Te nu atkal „vainīgs" neviens cits kā diriģents, bet mēs jau zinām viņu arī kā nerimtīgu korliterātūras vācēju, un tas saskan kopā! Par E. Brusubārdas vadīto koncertu savukārt jāpiezīmē, ka tas reizē bija diriģenta tēva piemiņas brīdis, kurā koris pus programmas veltīja aizgājēja dziesmām. Ka pazīstamais kritiķis arī komponējis, kādreiz "Valkā" man stāstīja prof. A. Ābele, bet kāpēc viņa darbi nekur nebija dzirdami? Vai „vecais" Brusubārda pats pret sevi būtu bijis stingrāks nekā pret citiem? 

Runājot par koriem, reizē jāpiemin skumjākas lietas. Tā mineapoliešu kora koncertā vēl piedalījies otrs jubilārs — vīru dubultkvartets Latvis, bet, kā tas lasāms Laika 53. numurā, tai pašā reizē Z. Šmits pieteicis šīs vienības likvidēšanos — ,Jaunu dziedātāju trūkuma dēļ". Tas nu jau skan pēc nekrologa — vienalga, vai aizgājējs miris dabīgā kārtā jeb pašnāvībā... Līdzīgas lietas gan notikušas arī citur (piem. Ņujorkā), un te gandrīz derētu kāda "aprise", bet, tā kā mums vēl priekšā lielā simtgade, tad labāk nepārsteigsimies. Vienu gan: galvenie vainīgie visur izrādās jaunie "ozoldēli", mazāk "liepumeitas", un par šo parādību aizvien biežāk sūdzas arī dzimtenē. Ja nu tā — varbūt ka beigās nav nevietā atkal kaut kas jautrāks. Kad rakstīju šīs rindas, man ienāca prātā vēl Milvoku koris Dzimtene, kam pēc maniem "papīriem" nu jau arī būtu bijis jābūt 20-gadniekam. Taču mūžam jauneklīgā diriģente A. Sinepe, sev gadus neskaitot, izgudrojusi, ka Dzimtenes vecums rēķināms ne no tās dzimšanas, bet gan tikai no krustabu brīža, un šādi pēdējā kļuvusi deviņus gadus jaunāka ... Tā nu ir blēdīšanās, bet Sinepei to var piedot, acis nepamirkšķinot! * 

Un tagad par starplaikā piešķirtiem un nepiešķirtiem apbalvojumiem — vispirms par Tautas balvu, ko paziņo Latvijas valsts svētkos 18. novembrī. Tādu, kā jau pieminējām nekrologu nodaļā, 1971. gadā (gan ..sWad be7 naudas"ļ PRT A piešķīra Dr. laureāts to pelnījis par izciliem nopelniem zinātnē, literātūrā, mūzikā un glezniecībā" (Laiks: 1971-93). Par šo piešķīrumu nekā nebūtu ko iebilst — aizgājējs tādu jau bija nopelnījis sen. Bet mūs pārsteidza pats motivējums, pavedinot domāt, vai tik piešķīrējiem bijis gluži skaidrs, kas ir, piemēram, izcili nopelni glezniecībā, jeb viņiem varbūt šķitis, ka nominētajam doktoram par zinātnisko darbu vien tik lielu balvu nevarētu piešķirt... Ar to negribu noniecināt aizgājēja citas intereses, nedz apgalvot, ka "draugos ar mākslu" viņš neko nebūtu veicis, taču sēmantika paliek sēmantika, un vismaz nopietnākās reizēs tajā neklātos klibot. 
Otrs svarīgākais apbalvojums trimdā ir gadskārtējās KF goda balvas, bet tās kā 1971., tā 1972. gadā latvju mūzikai aizgāja garām. No 11.900 saziedotiem dolāriem, kas 1971. g. palika sadalei, vienīgi 100 dol. piešķīra kokļu mācības jaunizdevumam (pievienojot 1970. g. summu, tad nu sanāk 300 dol.) un jaunus 300 dol. — jau sen paredzētajam solo dziesmu krājumam. Par pēdējo kādreiz izteicu šaubas, ka tas, vairāk nekā 10 gadus kārtots, diezin vai vairs iznāks, tad nu vēl jāpagaida . .. Cik zināms, starplaikā manāmi mainījies ne vien iecerētā krājuma saturs, bet arī tā kārtotāji, un tas jau ir noteikts solis uz priekšu. 1972. gadā tautieši KF savukārt saziedoja ap 17.250 dol., no kā vākšanai aizgāja 2700 dol., bet rezervē (pirmoreiz) ieskaitīja 1000 dol. Tā sadalei palika jau mazliet vairāk (14.550 dol.), taču mūsu mūzikai šoreiz netika itin nekas. Nomināli" izņēmumi bija vienīgi Dr. Jānim Kļaviņām un aizsaulē aizgājušam Jānim Rudzītim piešķirtie goda diplomi (bez * "aploksnes"): pirmajam par vēža pētījumiem, otram — par grāmatu Starp provinci un Eiropu. Šeit viņus pieminam tāpēc, ka Kļaviņš ir arī koncertdziedonis un Rudzītis bija pazīstams kā vairāku mūziķu sarakstītu grāmatu rediģētājs. Vairāk laimes mūsu mūziķiem toties bijis citur. Tā K. Goppera fonda balvu, kas 1970. gadā komponistam Eduardam Šēnfeldam aizgāja garām, pēdējais saņēma nākošā, 1971. gadā. Tā piešķirta par 20 tautas dziesmām klavierēm, bet, cik šī balva bij liela, avīzes nepieminēja. Turklāt zīmīgi, ka šoreiz E.Š. bija arī šā fonda vienīgais laureāts. Drīz pēc tam avīzēs bija lasāms par prof. P. Sakša piemiņas stipendiju (500 dol.), ko saņēma ērģelnieks Aldis Lagzdiņš (pirmais stipendiāts bija pian. U. Grants 1969. g.). Piezīmējams, ka P. Sakša piemiņas komitejā darbojas arī dziedone H. Lūse, kas par jauno skaņu mākslinieku atbalstīšanu rūpējusies jau agrāk. 1972. gada sākumā komp. E. Freimanes piemiņas fonda stipendiju (100 dol.) savukārt saņēma jaunā dziedone Dace Kārkliņa Hamiltonā (Kanādā), bet 200 dol. Leonīdam Slaucītājam, papildstudijām Šveicē čelliniekam Jānim Lauram (Adelaidē) piešķīra LAA kultūras fonds. Mazāku atbalstu no latviešu puses, iespējams, saņēmis vēl kāds jaunais mūziķis, bet par visiem viņiem ziņu trūkst. Tālāk jāpiemin izcilā uzmanība, kādu 1971. gadā kanādieši parādīja komponistam Tālivaldim Ķēniņam. Runa par Kanādas (kultūras) padomes piešķirto senior art award (7000 dol. līdz ar ceļanaudu), kas izmantojama gada laikā, „dzīvojot, ceļojot un studējot Eiropas mūzikas dzīvi un nododoties komponēšanai" (sk. Laika interviju 1971. g. 18. num.). Tā kā šī balva apvienota ar komponistam piešķirto Toronto universitātes atvaļinājumu (sabbatical), tad viņš varēja doties pāri jūrai drīz pēc lekcijām 2X2 nometnē Kalifornijā, pavadot Eiropā turpat gadu. Kā jau rakstījām agrāk, minētās padomes piešķīrumus saņēmuši arī pāra citi latvieši, bet ne tik ievērojamā veidā; turklāt Ķēniņam piešķirtā summa nav stipendija, bet balva, un ar tādām arī kanādieši nav pārāk izšķērdīgi. Otru patīkamu pārsteigumu piedzīvoju, pārlapojot amerikāņu žurnālus. Viens no tiem saucas Music Journal, un tā 1971. gada marta numurā pamanīju līdz tam nedzirdētās 16 g.v. Jolantas Liepas vārdu. Viņa tai laikā studējusi Sinsinati (Cincinnati) universitātes mūzikas kollēdžā un 1970. gada beigās uzvarējusi Bafalo pilsētā notikušajā Šopēna jauno pianistu koncertā, saņemot pirmo balvu (500 dol.). Nākošās balvas piešķirtas diviem Džuljarda mūzikas skolas studentiem, bet viņu vārdi nebija atzīmēti. Pēc tam, vēlreiz pāršķirstot mūsu pašu avīzes, to pašu ziņu atradu arī Laikā (1970-99). (Diemžēl, visam iespiestajam jau sen neiespējams izsekot. Šādā sakarā lūdzu LM lasītājus Anglijā palīdzēt man atrast kaut kur „pazudušo", laikam Londonas karaliskās mūzikas akadēmijā studējošo A. Tomasi-Tauriņu, tāpat aizvien labprāt saņemtu informāciju par citiem jaunajiem mūzikas censoņiem citās zemēs un kontinentos. Lai paldies jau tagad!) Bafalo pilsēta man atgādināja vēl kādu „pazudušo", tikai šoreiz jārunā par vecāku, visiem jo pazīstamu mūziķi. Tāds — kā bija lasāms Laika 1972. gada 24. numurā — starplaikā kļuvis bijušais LK prorektors, dekāns un profesors Alfrēds Ozoliņš. Viņam par izciliem nopelniem latviešu kultūras dzīvē ALA valde jau 1971. gada vasarā piešķīrusi Goda rakstu (ir arī tādi!), bet „dažādu neparedzētu apstākļu dēļ" pēdējo godināmais saņēmis tikai pēc BV2 mēnešiem. Tā kā līdzīgā gausumā savā laikā ceļoja pat pāra KF goda balvu čeki, tad patiesībā nenāktos brīnīties. . . Un tāpat nekas sevišķs nav arī Laikā redzamā godināšanas fotoattēla aplamais paraksts, kurā par profesora dzīvesbiedri minēta kāda cita dāma (šī kļūme vēlāk gan "izlabota") . . . Lai nu šādas lietas (kā ar to Goda rakstu) vairs neatkārtotos, ieteicams izcilākajiem kultūras darbiniekiem turpmāk vienkārši neslēpties, jebšu LM chronika tad mazliet sarautos. * 

Lielā simtgade jau gandrīz klāt, un daudz priekšdarbu jau veikti. Viens no tādiem bija jaunu kordarbu konkurss, ko izsludināja 5. ASV latviešu dziesmu svētku komiteja 1971. gada sākumā un kura rezultāti kļuva zināmi 1972. gada pavasarī. Pretēji cerētajam, atsaucība šoreiz izrādījās tomēr pamaza: I grupā (oriģināli jauktam korim) ienāca seši jaundarbi, bet II un 111 grupā (caurkomponētās tautas dziesmas sabalsojumi jauktam korim un oriģināli vai caurkomponētās tautas dziesmas sabalsojumi vīru korim) — katrā tikai divi jaundarbi. Tāpat kvalitātīvi vairāki jaundarbi neparādīja līmeni, kāds bijis laimīgākos agrākos konkursos, tā ka žūrijas komisija (komponisti A. Kalnājs, K. Lietiņš un šo rindu autors) par godalgojamiem darbiem varēja atzīt tikai divus. Tādi I grupā bija Eduarda Šēnfelda oriģināls Veļu psalmi ar M. Ausalas tekstu (šifra: 29272), kura autoram piešķīra pirmo godalgu (200 dol.), bet otrā grupā — Viktora Baštika tautas dziesma Karavīra līgaviņa (šifra: Daugaviņa), kuras autoram piešķīra otro godalgu (100 dol.). Bez tam žūrētāji 
ieteica atskaņošanai 111 grupai piederīgo E. Šēnfelda oriģinālu Negantnieka gals ar T. Tomsona tekstu. Tā no sešām paredzētajām balvām (kopā 900 dol.) četras palika nepiešķirtas, taču tāds stāvoklis nav pirmoreiz. Svarīgāka problēma ir, ka šādi konkursi — un ne trimdā vien — ne ikreiz atklājuši labāko, kas starplaikā radies. Ja apskatīsim mūsu koru nu jau itin plašo repertuāru tuvāk, tad redzēsim, ka līdzās izcilākiem kādreiz sacensībās iegūtiem darbiem vēl vairāk izcilu darbu būs tādu, par kuriem to autori nekad nav godalgoti. Spilgts piemērs — E. Dārziņa dziesmas, bet tāpat paši sev ceļu tautā atraduši arī daudzi J. Vītola, Alfr. Kalniņa, E. Melngaiļa, J. Graubiņa u.c. vēlāku komponistu labākie kordarbi. Tādēļ gandrīz jājautā, vai šādiem konkursiem paredzētos līdzekļus kādreiz nevarētu izmantot arī citādi, piemēram, parastā atklātā prēmiēšanā vai, ja tas tiešām vajadzīgs, īpašai reizei domātus darbus vienkārši pasūtinot 'kā klīvlandieši to darījuši, meklējot jaunu svētku kantāti). — Runājot par dziesmu svētkiem, tālāk varam atzīmēt starplaikā publicēto V Kanādas latviešu dziesmu svētku atlikuma sadali. 

Pēc ziņām Laikā (1971-10) tas bijis 18.247 dol. liels, no kā dziesmu svētku biedrības padome 7000 dol. rezervēja nākamiem svētkiem, 3000 dol. piešķīra tautas deju krājuma izdošanai, 1500 dol. — Latvju Mūzikai un pa 1000 dol. — komp. J. Cīruļa fondam un DV godalgotā J. Norviļa kordarba izdošanai. Bez tam 2500 dol. piešķirti LNAK (kult. un izgl. nozarei), 700 dol. — jaunu Latviešu nama akciju iegādei, pa 500 dol. — DV teātrim un Latviešu sporta apvienībai Kanādā un 300 dol. — LPB Kanādas kopai. Ap to pašu laiku beidzot kļuva zināma arī sarīkojumu "Nākotne 70" financiālā aina. Pēdējās apgrozījums bijis ap 28.000 dol., no kā pāri palika ap 6.800 dol. Par šā atlikuma tālāko likteni dziesmu svētku un "N. 70" komiteju starpā, diemžēl, izcēlās ķīviņš (sk. Laiku: 1971-13), bet, tā kā tas bija vairāk "formālas" dabas un nauda beigās palika tiem, kas tās sapelnīšanā bija galvenie rīkotājies (proti jaunatne), tad par šo lietu vairāk nav vērts runāt. Tai pašā Laikā (1971-2) publicēti arī skaitļi par līdztekus Toronto svētkiem notikušiem IV Rietumkrasta dziesmu svētkiem Losandželosā. Tajos ieņemti 49.200 dol., izdoti — 44.100 dol., tā ka pāri palikuši 5.100 dol. No šīs summas 3000 dol. rezervēja nākamiem dziesmu svētkiem Vankūverā un 1750 dol. piešķīra "jaunatnes latvisko centienu atbalsta fondam" (pēdiņas lietotas citējuma dēļ, ne kādā citā nozīmē). Bez tam 300 dol. saņēma otra Baltijas studiju konference un 50 dol. — LNF Zviedrijā. Turpat lasāms vēl, ka Losandželosā piedalījušies 153 dziedātāji, kuriem izmaksāti 1506 dol. No tā jāsecina, ka "ceļanaudas" caurmēra lielums otrā krastā ir apmēram tāds pat kā Toronto vai Klīvlandes svētkos: gan joprojām „simbolisks", taču vismaz kaut cik lielāks nekā līdzīgās reizēs agrāk. Trešā interesantā ziņa ir, ka Losandželosā koru koncertā bijuši 2047 klausītāji. Tas savukārt rāda, ka par spīti 6—B reizes mazākam klausītāju un dziedātāju skaitam nekā Toronto financiālais apgrozījums Losandželosā bijis tikai apmēram trīsreiz mazāks. Varbūt ka no tā var vēl kaut ko mācīties, jebšu dziesmu svētku galvenie panākumi nav mērījami šādiem mēriem. Salīdzinājumam beigās pieminēsim, ka samērā droša saimnieciskā pamatne izveidojusies arī lielajiem sarīkojumiem Austrālijā. Tā 21. latviešu kultūras dienas Melburnā, par kuru mūzikālo pusi jau rakstīts citā vietā, šā kontinenta KF kasē ienesušas 5356 dol., kas cita starpā reizē bijis arī jauns „rekordskaitlis". Lai nu dots devējam atdodas — pieņemot, ka šādās reizēs daudz nav jāgudro, kurš bijis patiesais devējs un kas tikai ņēmējs ! * Par kārtējo koncertdzīvi trimdā, diemžēl, jāsaka gandrīz tas pats, ko jau sacījām agrāk. Tā kā mums trūkst precīzāku ziņu par visām trimdas zemēm, arī šoreiz ierobežosimies ar tiem sarīkojumiem, kas starplaikā notikuši Ziemeļamerikā. Pievienojot divu pēdējo sezonu skaitļiem jau LAf 4. num. redzamos skaitļus par 1969./70. g. sezonu, iegūstam šādu kopainu: 

Zīmīgi sagadījies, ka nupat saņēmu Melburnā iespiestā Archtva 12. sējumu, kurā Arvīds Plukšs raksta par visiem sarīkojumiem visās trimdas zemēs, kas notikuši laikā no 1970. gada 1. maija līdz 1971. gada 30. aprīlim. Viņa rakstu illustrē pamatīga statistika, un lielajās līnijās tā neko daudz neatšķiras no mūsu skaitļiem. A. Plukšs 1970./71. g. sezonā ASV, piemēram, saskaitījis 148 un Kanādā 28 „koncertus un mūzikālus priekšnesumus", kas kopā dod 27,5% vairāk, nekā redzams mūsu tabulas 2. ailē, bet šī starpība viegli izskaidrojama. Vispirms A. Plukšs, kā secināms no viņa raksta sākuma, minētajā grupā ieskaitījis arī daļu no tiem sarīkojumiem, kas pēc mūsu mērauklas (sk. LM 4. num.) tīra koncerta veidam neatbilst. Otrkārt, A. Plukšam, attiecīgā sezona sākas jau maijā, līdz ar ko viņa pārskatā iekļauti kā pēdējo Toronto, tā Losandželosas dziesmu svētku sarīkojumi, kuri mūsu tabulas 2. ailē neietelp. Visu kopainu šīs atšķirības toties tikpat kā negroza, un tālākiem secinājumiem var derēt kā vieni, tā otri skaitļi. Pirmais fakts, ar ko nevar lepoties, ir mazais koncertu skaits vispār, kaut arī no visiem publiskiem sarīkojumiem Ziemeļamerikā tie dod apmēram sesto daļu. Mūsu tabula gan rāda starplaikā radušos nelielu pieaugumu, taču kaut cik kārtējāk koncertus rīko joprojām tikai dažos centros. Tā 1970./71. g. vairāk nekā 10 koncertu bijis vienīgi Toronto, Milvokos, Ņujorkā un Čikāgā (18, 15, 13, 11), bez tam s—lo5—10 koncerti sarīkoti Kalamazū, Klīvlandē, Grandrapidos, Indianapolē un Filadelfijā, kamēr 25 pārējos latviešu centros notikuši tikai I—41—4 koncerti (12 vietās pa vienam koncertam). Apmēram tāda pat aina, izņemot dažu vietu pārgrupēšanos, bijusi nākošā sezonā un — kā tas jau redzams LM 4. 
numurā — arī iepriekšējā sezonā. Salīdzinājumam piezīmēsim, ka — proporcionāli tautiešu skaitam — citos kontinentos koncertu bijis vēl mazāk. Tā pēc A. Plukša statistikas Austrālijā, kur mīt 414 reiz mazāk latviešu, minētajā sezonā notikuši tikai 34 „koncerti un muzikāli priekšnesumi" (no tiem 12 Sidnejā, 10 Melburnā, 7 Adelaidē), bet Eiropā — 24 šāda veida sarīkojumi (Anglijā — 19, Rietumvācijā — 4, Zviedrijā — 1). No tā var secināt, ka "vismūzikālāk" latvieši dzīvo Ziemeļamerikā, kur viens koncerts bijis uz katriem 670 latviešiem, pēc kam nāk Austrālija (1:765) un trešā vietā (1:1125) — Eiropa (pēdējā izņēmums gan ir Anglija, kur šī attiecība bijusi 1:333 vai divreiz labvēlīgāka nekā Amerikā). Ja nu ik kontinentā katrā koncertā ierastos pilns pieminētais tautiešu skaits (670, 765, 1125), varētum lepoties, ka ikviens no. mums, ieskaitot zīdaiņus, gadā aiziet vismaz uz vienu latviešu koncertu .. . Diemžēl, šāda rēķināšana ir tikai utopisks joks, un beigās jādomā, ka mēs gan varbūt vēl esam dziedātāju, tikai ne koncertgājēju tauta. Otrs interesantāks fakts ir koncertu veidi. Arī par to jau rakstījām, un, kā rāda augšējā tabula, šai ziņā tāpat maz kas mainījies. Cerīgāki šķiet gan otrās un trešās grupas jaunākie skaitļi — vismaz tāpēc, ka tajos redzamais pieaugums nav radies uz pirmās grupas (koru un ansambļu) konta. Taču apskatot atsevišķas programmas, cerības atkal saplok. 1970./71. g. sezonā, piemēram, no 20 otrās "grupas māksliniekiem 10 vai vairāk koncertu bijis tikai četriem dziedoņiem, bez tam pieci citi mākslinieki muzicējuši 5, 4 vai 3 koncertos, kamēr pārējiem 11 bijis tikai pa vienam koncertam. Visu 68 koncertu vidū 51 savukārt bijis vokāls un tikai 17 — instrumentālmūzikas koncerti. Nākošā sezonā vismaz attiecība starp vokāliem un instrumentālkoncertiem ir kaut cik normālāka (43:22), taču tai pašā laikā tādu mākslinieku, kas koncertētu vismaz 10 vietās, nav neviena, un no visiem 27 otrās grupas mūziķiem veseliem 17 šoreiz bijis jāsamierinās ar vienu pašu koncertu! Protams, daļa no otrās grupas un vēl kādi 35 citi mūziķi (ieskaitot pavadītājus) varējuši mūzicēt trešās grupas koncertos, bet, tā kā pēdējo bijis gandrīz divreiz mazāk, tad kopainu tas groza mazāk. Optimists šeit varbūt iebildīs, ka tik traki jau vēl nav, un vismaz par mākslinieku dažādību nebūtu jāsūdzas. Diemžēl, arī tā paliek savi "bet". Piemēram, no 133 divu pēdējo sezonu otrās grupas koncertiem Austrālijas viešņa V. Skujiņa viena pati piedziedājusi 24 koncertus, kamēr A. Vaivodei bijuši 18. M. un Dz. Veidēm — 10, L. Sepei — 7, M. Grimmai-Štrausei un J. Kļaviņām pa 5, bet I. Kurmei — 4 un V. Melliņai — tikai 3 koncerti. No instrumentālistiem šais divi sezonās ē. Kļaviņš spēlējis 8, I. Nāruns un A. Zirnīte — katrs 6, B. Ritmane — 4, māsas Gūtbergas — 3, bet A. Ozoliņš un U. Grants — tikai vienā latviešu rīkotā koncertā! Ja nu viduvēja operešu dziedone varējusi viesoties gandrīz visos Ziemeļamerikas latviešu centros, kamēr tādām īstām māksliniecēm kā, piemēram, I. Kurmei un V. Melliņai bijis jāapmierinās ar trīs četriem koncertiem un pianistu A. Ozoliņu vēlējies dzirdēt tikai viens centrs (Toronto), tad mūsu „kārtējā" koncertdzīvē kaut kas ir šķērsu, un te visvairāk vainojami būs laikam tieši koncertu rīkotāji, ieskaitot pat pāra koncertapvienības. Tālāk vēl varētu runāt par pašām programmām, sevišķi par vērtīgākās jaunākās latviešu mūzikas parādīšanu, taču šai ziņā attiecīgie skaitļi būtu tik pieticīgi, ka gandrīz negribas tos konstatēt. Tā vietā jautāsim: cik ir to mākslinieku, kas uzdrošinājušies atskaņot, piemēram, vismaz kādu daļu no T. Ķēniņa, A. Jēruma, L. Apkalna, E. Šēnfelda vai A. Šturma skaņdarbiem, tāpat labāko no tā, ko trimdā radījis, piemēram, J. Mediņš, V. Dārziņš, H. Pavasars? Pēc tam: cik latviešiem vispār bijusi iespēja to pašu, kas šur tur atskaņots, visu arī dzirdēt? Dzīvojot Filadelfijas tuvumā, 22 gados esmu bijis ap 120 vietējos un 40—50 latviešu koncertos Ņujorkā, kuros kopā būs dzirdēti turpat 2000 skaņdarbi. Bet tā kā šai skaitā apmēram divi trešdaļas bija atkārtojumi, tad faktiski esmu dzirdējis tikai ap 650 dažādu skaņdarbu. To vidū daļa (teiksim, 20%) savukārt bijusi cittautu manta un gandrīz divi trešdaļas jau agrāk dzirdētais, tā ka beigās šais koncertos labi ja esmu iepazinies ar kādiem 180 latviešu jaundarbiem ! Tāda bijusi mana 22 Amerikas gadu pieredze, bet diezvai citiem interesentiem citos lielākos centros klājies labāk. Un ko no mūsu jaunākās mūzikas dzirdējuši tie tautieši, kas dzīvo, piemēram, Pitsburgā, Omahā vai Takomā, kur latviešu koncerti notiek labi ja vienreiz gadā? Protams tiem, kam mūsu mūzika patiesi interesē, pa iespējai vēl dod dziesmu svētku koncerti un retumis arī kāda labāka skaņu plate, bez tam mūziķim šo to laimējas noklausīties draugu skaņu lentās, kam vēl var' pievienot pa ieskatam kādā partitūrā. Bet arī tad daudz kas paliek nedzirdēts vai neredzēts, un tā vidū nereti vien slēpjas darbi, kas būtu jāpazīst vispirms un bez kuriem mūsu mūzikas kopceltne var izrādīties ne tik vien nepilnīga, bet varbūt pat greiza. Beigās jāpieskaras vēl nepieminētajam koncertgājēju jautājumam. Par to precīzāku skaitļu, diemžēl, trūkst, bet, spriežot pēc dažu koncertapvienību un ticamākām avīžu ziņām, varētu lēst, Ka Ziemeļamerikā klausītāju kopskaits pašreiz vēl ir gandrīz tāds pat kā pirms trīs četriem gadiem, proti, 16—18.000 sezonā. Pieņemot, ka katrs interesents caurmērā noklausās trīs koncertus gadā, šai kontinentā vajadzētu būt tātad ap 600 C koncertgājēju. Koncertapvienību pieredze tomēr rāda, ka samērā daudz abonentu visos koncertos neierodas, līdz ar to kārtējo koncertgājēju būs laikam par kādu 1000 vai pat par 2000 mazāk. No tā savukārt lēšams, ka mūsu koncertus regulāri noklausās 4—5% no visiem Ziemeļamerikas latviešiem, bet — ja nerēķināmies ar tiem, kas latvieši ir vairs tikai statistiskos pārskatos — tad B—lo%.8—10%. Šī nosimte relātīvi nav gluži maza, bet tā, diemžēl, pamazām dilst, un aizvien manāmākas grūtības, jaunu klausītāju atrašanā rāda, ka šī dilšana jau visai drīz būs straujāka. Tā mūsu mūzikas dzīvi apdraud tas pats process, kas — vairāk vai mazāk — redzams arī citur — latviešu draudzēs, biedrībās, parastajās "sestdienas" skolās, grāmatniecībā u.t.t. Šim procesam ir vairāk cēloņu, bet galvenie no tiem ir mūsu agrākās vidējās paaudzes novecošanās un pašreizējās jaunākās paaudzes aiziešana. Pret pirmo cēloni mēs nespējam, pret otru —1 nepratām cīnīties. Vēl paliek pašreizējā vidējā paaudze, kuras aktīvākā daļa mēģina glābt vēl glābjamo, taču ne visi viņā klausās, un brīžiem liekas, ka svarīgākais jau nokavēts. Ja nu esam atskārtuši, ka saule jau iet lejup, tad velti zūdīties, un tā vietā jāapsver, kā vismaz dienas otru pusi nodzīvot lietderīgāk un skaistāk. Tas nav neiespējams — arī mūsu mākslas pasaulē, ieskaitot pārrunāto mūzikas dzīvi. Protams, labu padomu mums nav trūcis arī agrāk, bet tie dažkārt aizmirstas, kādēļ varbūt nebūs nevietā šo to atgādināt vēlreiz. (1) Lai latviešu koncerti varētu pastāvēt arī turpmāk, to skaitu nedrīkst samazināt, drīzāk otrādi, un to sarīkošana jākārto katram trimdinieku centram pašam, negaidot palīdzību no ārienes vai „augšas". (2) Koncerti nav rīkojami tikai rīkošanas dēļ un peļņas vai labdarības nolūkos, bet tie jāuzskata par patstāvīgu kultūras dzīves komponentu, ko nevar aizstāt kāds cits sarīkojums. Līdz ar to koncertiem jānotiek regulāri, ne kā pagadās, un jau laikus zināmā datumā, lai tajos varētu ierasties arī tie latvieši, kas dzīvo nomaļus. (3) Koncertos jāaicina tikai labākie mākslinieki un jāsagādā viņiem labas telpas ar labām klavierēm. Tā kā tālu ceļu dēļ vēlamos māksliniekus vienam centram vien grūti dabūt, tad jāsaskaņojas ar kaimiņcentrierri, kā to jau dara dažas koncertapvienības. Tāpat var izmantot pašu mākslinieku kārtotās turnejas, bet tad jāzina, kuri mākslinieki to dara mākslas un kuri — lai tikai apceļotu pasauli. Pēdējie, ja viņi nespēj dot nekā vērtīga un jauna, vienkārši ignorējami. (4) Beidzot — koncertu rīkotājiem vairāk jāievēro jaunākā paaudze, kurā labu mākslinieku nav mazāk kā vecāko kollēgu vidū, turklāt jāpatur prātā, ka bez latviešu publikas atbalsta viņi var aiziet no mums pavisam. (5) Māksliniekiem padomus dot grūtāk, bet mēs vismaz drīkstam prasīt, lai viņi sniegtu mums tikai labāko un nepieciešamāko. 

Tā kā mēs dzīvojam trimdā, tad latviešu mākslinieka galvenais uzdevums ir kopt un izplatīt latviešu komponistu darbus, neaizmirstot arī to, kas radies nesenā pagātnē un rodas pašreiz. Daži instrumentālmākslinieki aizbildinās, ka latviešiem trūkstot labas instrumentālmūzikas, taču šāda aizbildināšanās nāk par vēlu, un, ja kādam viens otrs komponists vēl nav pazīstams šodien, viņš var ar to iepazīties rītu. No dziedoņiem savukārt sagaidām stiliski interesantākas dziesmu programmas, kurās nav vietas operārijām. Pirmkārt nopietns mākslinieks nedzied, lai parādītu vienīgi savu balsi, bet bez tam operārijas bez orķestra ir tikai pusmūzika, kas līdzinās krāšņas gleznas vienkrāsainai reprodukcijai. Turklāt tie, kam opermūzika sevišķi patīk, var dzirdēt to visā augumā opernamos. (6) Otra lieta, ko drīkst prasīt no atkaņotājmāksliniekiem, ir techniskā gatavība. Ja kāds vēl ir jauns un veidošanās stadijā, mēs viņam pa neveiksmītei piedosim, turpretim dziedonim, kas jau pusmūžā, bet nezina, kā valdīt pār savu balsi, vai vijolniekam, kas spēlē netīri, labāk pameklēt kādu citu nodarbi. Tāpat jāprot laikus atstāt skatuvi tiem vecākiem māksliniekiem, kas vairs nespēj kāpt kalnup, jo apstāšanās uz vietas arī mākslā ir solis atpakaļ, bez tam tā atbrīvosies vieta tiem, kam mūsu mūzika jāved uz augšu. 
(7) Pēdējais svarīgākais, kaut nereti arī kapriciozākais koncertdzīves balsts ir publika. Tā kā no publikas atkarīga visu koncertu eksistence, tad arī tai ir savas vēlmes un pat prasības. Piemēram, latviešu vairākumu interesē vokālā mūzika, un cikreiz nav dzirdēts, ka instrumentālkoncertu mums par daudz! Tāpat daļa vēlas dzirdēt vecākus, jau pazīstamus skaņdarbus: tos vieglāk "saprast", bez tam tādi palaikam saistās ar senākām atmiņām. Viss tas gluži cilvēcīgi, taču, ja arī mūsu priekšteči būtu dzīvojuši tikai atmiņās un mīlējuši tikai dziesmas, tad mūsu skaņu māksla vēl šobrīd atrastos tikai kaut kur ap tautas atmodas laiku. Tādēļ publikai jāiet laikam līdzi, vairākumam (vecākai paaudzei) dažkārt jāpiekāpjas mazākuma („jauno") priekšā, un visiem kopā jāatzīst, ka tas ceļš, pa kuru iet kā mūsu nopietnākie komponisti, tā dziedoņi un spēlmaņi, nav laikam gluži bez mērķa. (8) Otra prasība ir tīri „praktiska", proti, lai mūsu koncerti varētu pastāvēt, nedrīkstam skopoties! Kaut kā iegājies, ka latviešu koncertos ieejas biļete parasti nemaksā vairāk kā caurmēra kino biļete. Labi, bet vai tā mēs drīz nebankrotēsim ? Šīs chronikas atdaļā iepriekš redzējām, ka divi pēdējās sezonās Ziemeļamerikas latvieši sarīkojuši tikai vienu patstāvīgu pianista A. Ozoliņa koncertu, proti, Toronto (citiem centriem A. Ozoliņš bijis "par dārgu"). Tai pašā laikā latvieši bijuši ir Metropolitēnā, ir simfonijkoncertos, tāpat dažādos mūziklos (Rīgas termins!) un pat Toma Džounsa "izrādēs", kur labāka vieta maksā B—lo8—10 dolārus un pat vairāk. Tas nenozīmē, ka nav jāiet uz operizrādēm vai simfonijkoncertiem, nē! Bet varbūt mēs varētu atteikties no pāra "henesijiem" un „šaneliem", un tad A. Ozoliņu dzirdētu arī Klīvlandē, Milvokos un varbūt vēl citur. Viens otrs gan iebildīs, ka amerikāņiem netrūkst arī tādu labu koncertu, kuros var tikt gandrīz vai pat pilnīgi par velti, taču arī tos kāds samaksā, publika tik ne ikreiz zina, kā viņu sauc. Mums šādu anonimu labdaru nav, un, ja vien negribam iestigt galīgā bezrūpībā, beigās neatliks nekas cits, ka vienkārši kļūt vērienīgākiem. 
#RHIZOME (V. Bērzkalns par kritiku)
(9) Beidzot vēl par kritikas lomu. Kritiķa vai recenzenta galvenais uzdevums, kā zināms, ir pastāstīt lasītājiem, kas koncertā atskaņots un kā, pie tam, cik iespējams, objektīvi. Bet ne visi, kas par mūziku raksta, ir pietiekami kompetenti, un nomaļus dzīvojošiem dažkārt trūkst salīdzinājuma mērauklas. Tādēļ tik daudz pretrunīgu recenziju: dažas par bargu, citas pārāk cildinošas un viena otra arī tāda, kas nepasaka neko. Daži recenzenti par māksliniekiem, kas viņus pievīluši, savukārt neraksta nemaz: kāpēc krāt "ogles uz galvas", ja var diplomātiski klusēt? Viss tas atkal ir tīri cilvēcīgi, taču bēda tā, ka tiklab aplamas, kā neuzrakstītas recenzijas maldina ne vien publiku, bet arī koncertu rīkotājus, kuru vidū dažiem avīze ir gandrīz vienīgais ceļrādis, kuru mākslinieku aicināt un kuru ne. Tādēļ arī kritikai ir noteikta loma, un, ja visi kritiķi būtu tālredzīgāki, iespējams, ka viens otrs nevajadzīgs koncerts vai pasaules ceļojums nemaz nenotiktu. Tādi varētu būt svarīgākie „punkti" trimdas koncertdzīves tālākai pastāvēšanai. Kā jau teicām, tajos skartie jautājumi nav nekas jauns, nedz nereāls, turklāt vienā otrā latviešu centrā arī tiek darīts gandrīz viss, ko vien var darīt. Taču tai pašā laikā daudzos citos centros koncertu, tāpat citu nepieciešamāko sarīkojumu kārtošana jau nonākusi tik bezrūpīgā pašplūsmā, ka šie centri visai drīz var kļūt par mūsu garīgām kapsētām. Tiktāl nu mēs nedrīkstam iet, tādēļ ne tikai Čikāgā, Klīvlandē, vai Filadelfijā, bet arī Omakā, Takomā, Sūfoksā un visur citur jādara viss iespējamais, lai mūsu sabiedriski kultūrālā dzīve vismaz neslīdētu lejup. Un, ja to spēsim, mums varbūt pat radīsies drosme darīt vēl ko vairāk un labāk. Tālab tad arī šī Latvju Mūzikas chronikas atdala ir plašāka nekā citās reizes, un autors cer, ka tā sasniegs arī tos lasītājus, par kuriem viņš šoreiz domājis vispirms. 

Tālāk atzīmēsim dažus atsevišķus sarīkojumus, sākot ar tiem, kuros piedalījušies vairāki kori. Tādu vidū pirmais 1971. gadā bija 25. aprīlī Toronto notikusī 22. Amerikas latviešu baptistu dziesmu diena. Šai gadskārtējā sarīkojumā pulcējās seši kori ar apmēram 120 dziedātājiem, kam klāt nāca vēl 40 mūziķu liels simfoniskais orķestris. Pēc O. šepska, Ed. un V. Baštika un A. Purva darbiem, kurus diriģēja V. Baštiks, kopkoris ar orķestri A. Purva vadībā atskaņoja Mendelsona kantāti Lauda Sion (soliste M. Dežardēna). Bez tam orķestris vien (arī A. Purva vadībā) nospēlēja O. Nikolai Svētku uvertīru un torontiete Vija Grigale-Kucherte pirmās divi daļas no Hendeļa F-dūra ērģelkoncerta (sk. I. Štrāles-Didrichsones recenziju Laikā: 1971-36). Jūlija un augusta mijā savukārt notika 9. Anglijas latviešu dziesmu dienas Lesterā, par kuru bagāto norisi plašāka L. Apkalna apcere jau lasāma LAI 5. numurā. Šeit jāatzīmē, ka Lesteras sarīkojumiem 16. oktobrī Londonā sekoja vēl atskaņu koncerts, kurā piedalījās gandrīz 150 dziedātāju. Šai koncertā diriģēja A. Jērums, A. Pommers un pirmoreiz kopkora priekšā stājušies Ziedonis Āboliņš un Aleksandrs Rūtenbergs. Z.A. jau vairāk gadus bijis A. Jēruma palīgs Londonas latviešu korī, kamēr A.R. pašreiz diriģē Zuikas vīru kori. {Vēl kāda piezīme. Biju solījies Anglijas latviešu "rēķinvešanā" vairs nejaukties, bet arī bez manis bēdu gana. Tā Latvijas 1971. gada 30. numurā redzamajā Lesteras attēlā 9- dziesmu dienas pārkrustītas par 5-tajām, bet 36. un 41. numurā, kur sludinātas un aprakstītas to atskaņas, — par 10-tajām ("Anglijas desmito dziesmu dienu atskaņu koncerts"). Pirmajā reizē vainīgs "iespiedumvelniņš", bet kas abās pārējās? Vēl varētu domāt, ka runa bijusi par 10. atskaņām, ne 10. dziesmu dienām, taču tad derētu vismaz citāda, nepārprotama vārdu seka ... Tā nu esmu samulsis vēl vairāk, jebšu mūzikantam par šādām lietām daudz grozīt galvu neklātos. V.8.) 

Drīz pēc Lesteras dziesmu dienas daļa Amerikas koru savukārt pulcējās trešajā Garezera dziesmu dienā, bet 1971. gada beigās Dienvidu puslodes otrā pusē esošie kori — Austrālijas latviešu gadskārtējās kultūras dienās Melburnā. Par Garezera dziesmu dienu jau rakstījām LM 5. numurā, bet par Melburnas koncertiem atsevišķi raksti lasāmi šīs chronikas turpinājumā. Tālāk jāpiemin vēl divi 1971. gadā notikušie koklētāju salidojumi. Pirmais no tiem bija kokļu dienas Montreālā, kuru galvenais sarīkojums 9. oktobrī pulcēja pāri par 60 koklētāju no Kanādas un ASV. Otrs salidojums bija pirmā kokļu diena Anglijā, kas notika 14. novembrī Līdsā un kurā pulcējās 10 koklētāju. Salīdzinot ar Ameriku, Rietumeiropā kokļu spēle mazāk izplatīta, domājams, tāpēc, ka tur trūkst kompetentāku entuziastu. No 1972. gada koru kopīgiem sarīkojumiem pirmais atkal bija kārtējā (23 ) Amerikas latviešu baptistu dziesmu diena, kas notika Čikāgā 30. aprīlī, pulcējot ap 100 dziedātāju V. Baštika, A. Purva un R. Kalnmaļa vadībā. Programmā līdzās O. Šepska, Ed. Baštika, J. Ezeriņa u.c. autoru darbiem bija arī jau 1971. gadā atskaņotā Mendelsona kantāte Lauda Sion un V. Baštika jaunā kantāte Himna debesīm (ar L. Breikša tekstu). Laikā no 30. jūnija līdz 4. jūlijam Vankūverā, Kanādā, savukārt notika sākumā problēmatiskie, bet beigās visai veiksmīgie rietumkrasta piektie latviešu dziesmu svētki. Par to galvenajiem koncertiem jau lasāms šā rakstu krājuma iepriekšējās lappusēs. Nākošais sarīkojums bija 22. jūlijā Ņudžersijā notikusī Priedaines dziesmu diena, kurā piedalījās Bostonas Līga, Brukskauntijas koris, Longailendas koris un Rotas koris no Konetiketas diriģentu J. Austruma, Ā. Šulces, R. Baloža un V. Aldiņa vadībā. Ap 140 dzitdātāju lielais kopkoris atskaņoja 15 kordarbus (ieskaitot himnas), kuru lielākā daļa bija ņemti no 1973. gada atceres dziesmu svētku repertuāra 
#RHIZOME (norāde uz recenziju)
(sk. V. Bērzkalna recenziju „Pusceļā uz lielo simtgadi", Laiks: 1972-62). 
Piecas nedēļas vēlāk, 27. augustā, plašākā kopkoncertā pulcējās arī Kanādas latviešu kori. Šis koncerts ietilpa Toronto tuvumā esošās Sidrabenes nometnes sarīkojumu talkā", kas notika no 25. līdz 27. augustam, un tajā piedalījās 10 kori un viens ansamblis no Toronto, Hamiltonas, Londonas un Sv. Katrīnām, kopā dodot ap 180 dziedātāju. Programmā bija uzņemtas 17 latviešu dziesmas (to vidū piecas no simtgades svētku repertuāra), kuras diriģēja A. Purvs, A. Skudra-Kārkliņa, V. Rundāns un J. Barušs 
#RHIZOME (norāde uz recenziju)
(sk. I. Sakša recenziju „Ko mazais vējiņš iespēj samaitāt?", Laiks: 1972-72). Beigās jāpiemin vēl ASV DV dienās Milvoko s 3- septembrī notikušais koncerts, kurā līdzās koriem vēl piedalījās 48 Milvoku simfoniskā orķestra mūziķi. Šim sarīkojumam pieteicās 10 jaukti un 4 vīru kori, bez tam 10 sieviešu un 3 vīru ansambļi, kopā solot ap 500 dziedātāju, taču faktiskais dalībnieku skaits bija gandrīz divtik mazāks. Par spīti tam koncerts, kas notika jaunā Mākslu centra zālē un ko ievadīja īpaša junda, kļuva par visas norises kulmināciju, un to noklausījušies ap 1300 cilvēku "no krasta līdz krastam" 

#RHIZOME (norāde uz recenziju)
(sk. R. Č. ziņojumu Laikā: 1972-73). Koru daļā ieskaitot J. Kalniņa Lielo jundu, un Norviļa kantāti Kā Daugava vaida, atskanēja 16 kordarbi, kurus diriģēja A. Kalnājs, E. Brusubārdis, J. Barušs un T. Ozoliņš, kamēr simfoniskā daļa — J. Kalniņa Ņubransvikas rapsodija un Suitu danči, bez tam vēl E. Dārziņa Melancholiskais valsis un J. Mediņa Ārija — bija J. Kalniņa rokās. Augšējie notikumi liecina par visai rosīgu koru dzīvi, sevišķi Ziemeļamerikā, ko varētu tikai apsveikt. Bet vai tie arī veicinājuši lielo simtgades dziesmu svētku sagatavošanu? Uz šo jautājumu vēl nevaram atbildēt, taču fakts, ka nedz Priedainē, nedz Sidrabenē un Milvokos neatskanēja tikpat kā neviena no simtgades repertuāra grūtākām dziesmām, liek bažīties. Protams, daļa koru tās sāka iestudēt jau laikus, bet sava daļa to darīs atkal pēdējā brīdī, ticot brīnumam ka beigās gan jau viss būs labi. Diemžēl, tāds optimisms jau pievīlis agrāk, un tas pats var notikt arī šoreiz Klīvlandē. Tādēļ reizēm varbūt ir pareizāk no šā tā vieglāk sasniedzama atteikties un visus spēkus veltīt tikai vienam mērķim, kas it sevišķi bija paturams prātā, pošoties tik izcilam brīdim, kāds mūsu koru vēsturē būs 1973. gads. * 

No pārējiem svarīgākiem sarīkojumiem vispirms jāatzīmē tā dēvētie autorkoncerti. Bez V. Ozoliņa, kura 75 mūža gadu jubilejas koncertus jau pieminējām šīs chronikas sākumā, tādi starplaikā vēl bija sarīkoti A. Abelem, G. Ponem, J. Norvilim un A. Šturmam. Ādolfa Ābeles darbu koncerts bija iekļauts ALA kārtējo kultūras dienu norisē, un tas notika 1971. gadā 13. martā Kalamazū kolledžas telpās. Programmā bija seši kordarbi (to vidū oriģināli Dieva gādībā. Savā zemē un t.dz. Vai būs laime), kurus atskaņoja Dziesmu Vairogs A. Kalnāja vadībā un Kalamazū vīru koris R. Zuikas vadībā, kam ar sešām solo dziesmām piebiedrojās koncertdziedone V. Melliņa (ar V. Stelpi-Dambrāni pie klavierēm). Bez tam šai koncertā atskanēja vijolnieka V. Rušēvica spēlētās Divas skices (pirmatskaņojums) un Stāsts (šoreiz klavieru pavadījumā), kā arī Trīs liriskas skices klavierēm, ko spēlēja V. Stelpe-Dambrāne. Pārējie mākslinieki attiecīgajos darbos bija ērģelnieks K. Džonsons un Dziesmu Vairoga soliste D. Jumiķe. 
#RHIZOME (norāde uz recenziju)
(Vairāk par šo koncertu lasāms T. Ķēniņa recenzijā ..Godinājums kora dziesmas meistaram", Laiks: 1971---24). 

Pāra nedēļas vēlāk Bostonā (baltiešu koncertu sērijā) savukārt notika Gundara Pones klavierdarbu koncerts, kurā R. Mampera (Mumper) interpretējumā atskanēja šā autora Klavierwerk I, Reaktionen un Klavieriverk II: Montage-Demontage. No šiem darbiem Boston Globe mūzikas kritiķis R. Džonss (Jones) par interesantāko atzinis pēdējo, rakstot šā (pēc M.E. tulkojuma Laikā: 1971-29): 

#NEWS
" ... Pamats tam ir vienkāršs: sākumā ir chaoss (Ponem un Mamperam abiem apstrādājot klavieru iekšas), kas pamazām izkristallizējas, kamēr darbs nobeidzas ar izteiksmīgu klavieru solo (uz taustiņiem). Šis skaņdarbs ir interesants tādēļ, ka chaoss nav gluži neorganizēts un ka klavieru solo posms ir pietiekami savdabīgs, lai neliktos mechanisks." 

Jāšaubās tikai, vai šis darbs Bostonā patiešām „nobeidzās" (beigts un pagalam!), tāpat klavieru iekšu "apstrādāšana" angļu mēlē varbūt neskan tik briesmīgi. .. bet, palasot par šādu jaunāku mūziku, mēs vismaz varam šo to iztēloties konkrētāk nekā, piemēram, romantiķu vai ,sociālistisko reālistu" sacerējumos. Klavierwerk 1 Džonss toties raksturojis kā „zināmā mērā akadēmisku mūziku", un Reakcijās viņš zaudējis interesi vai nu "vienpusīgā" dialoga, vai "pārāk nenozīmīgā" materiāla dēļ (pēdējam nepieciešami divi atskaņotāji, kas šoreiz bijuši Mampers un kāds ieskaņojums lentā). 

Nākošais, DV 25 gadu jubilejas svētkos iekļautais Jāņa Norviļa darbu koncerts notika 4. jūlijā Toronto, un tas bija apvienots ar DV svētku aktu. Šai koncertā pirmoreiz atskanēja astoņas dziesmas no godalgotā cikla Senā gadskārta latviešu tautas dziesmās (sk. LM 4. num. chroniku), ko dziedāja Dainas koris A. Skudras-Kārkliņas vadībā. 

#RHIZOME (norāde uz recenziju)
Bez tam, kā lasāms I. Sakša recenzijā "Tautas dziesmas slavas gājiens" {Laiks: 1971-56), šo sarīkojumu vēl „kuplināja" trīs D. Kārkliņas un I. Bāruša dziedāti dueti un svētku akta ievadā paša autora spēlētā ērģeļu prelūdija par J. Vītola korāli Cēli kā dzimtenes dievnami. 

Tālāk jāpiemin vēl 1972. gada 16. aprīlī Ņujorkā (Karnegi mazajā zālē) notikušais Arnolda Šturma darbu koncerts, ko rīkoja pats autors. Tajā V. Melliņa kollēgas E. Ditemora pavadījumā dziedāja jau 1969. gadā dzirdēto ciklu Four Poems by W.B. Yeats, bet pirmoreiz — četras dziesmas ar B. Bičoles (1970) un otras četras dziesmas ar V. Avena un G. Saliņa tekstiem (1971). Otra soliste bija vijolniece M. Janagita (Masako Yanagita), kas ar pianistu A. Boginu atskaņoja mums jau pazīstamo vijoļsonātu un jaundarbu Three Movements for Violin and Piano (1971). Salīdzinot ar Šturma pirmo autorkoncertu. šoreiz programma bija stilā viengabalaināka, turklāt koncerta līmeni caurcaurēm cēla izcilie atskaņotāji, līdz ar ko arī sekojošās atsauksmes bija visai atzinīgas 

#RHIZOME (norāde uz recenziju) #NEWS
(G. Plostniece, "lnteresanti jaundarbi", Laiks: 1972---34; P. Davis "4 Performers Give A. Sturms Concert", The New York Times: Apr. 18, 1972). Gan arī Deivisa recenzijas tulkojums Laikā (1972-33) nav gluži precīzs — piemēram, izteiksme nav tas pats, kas idioma, tāpat Deiviss nav pieminējis kādu „Prokofjeva harmonisku versiju", bet tikai Prokofjevu vispār, taču pašu faktu tas daudz nesagroza. Vēl varam piezīmēt, ka tā pati japāņu vijolniece pirms tam (11.IV) bija spēlējusi A.Št. sonātu jau NYT radiofonā, un šai raidījumā, ko vadīja R. Šermans, tika sniegtas ziņas arī par pašu autoru). Līdzās šiem latviešu sarīkojumiem beigās jāatzīmē arī prof. Tālivalža Ķēniņa viesošanās Kalamazū kolledžas septītajā mūsdienu mūzikas festivālā 1971. gada pavasarī. Tā pēdējā (trešā) koncerta programmā (23.V) lielākā daļa bija T.Ķ. kompozīcijas: Divertismento klarnetei un klavierēm, Conterttno a cinque, Simfonija kamerorķestrim un divi Kanādas t.dz. sabalsoiumi (pārējie autori: A. Etlers un P. Šikels (Schickele). Tā kā T.Ķ. šai kolledžā sniedza arī divus referātus (par personīgo komponista pieredzi un Kanādas mūziku 20. gadsimta vidū), tad pēdējā festivāla nedēļa kļuva gandrīz par Ķēniņa nedēļu, ko atzīmēja arī vietējā prese. Turklāt zīmīgi, ka T.Ķ. visur bija apzīmēts kā Latvian-Canadian composer — maza finese, no kuras viens otrs latvietis tomēr jau izvairās (ieskaitot kādu citu komponistu, kas savu uzvārdu šad tad raksta "pa franču modei"). Visbeidzot jāpiebilst, ka 23. marta koncerta sagatavošanā daudz strādājis bija prof. V. Rušēvics, viņš arī diriģēja T.Ķ. simfoniju un spēlēja vijoli pieminētajā kvintetā 

#RHIZOME (norāde uz recenziju)
(R.Z., „T. Ķēniņa „nedēļa" Kalamazū", Laiks: 1972-48). Pārējos nozīmīgākos sarīkojumus varam atzīmēt tikai īsumā, papriekš pieminot instrumentālmākslinieku koncertus. Sākot ar nianisfrtem šeit vispirms jāatzīmē otrs patstāvīgais koncerts Ņujorka g. 24.111 Alice Tully 
A. Ozoliņa zālē Linkolna centrā). Par šo koncertu (Bachs, Bartoks, Šopēns, Prokofjevs) ļoti atzinīgas atsauksmes bija tiklab avīzēs, kā žurnālā The New Yorker, kurā galvenos muzikālos notikumus apraksta pazīstamais kritiķis Vintrops Sārdžents. 

#NEWS
THE NEW YORKER Wednesday night, I had a J choice of attending the recital in Philharmonic Hall by Birgit Nilsson or attending a more modest recital in Alice Tully Hall by a young pianist named Arthur Ozolins. Knowing very well that Miss Nilsson could get along without my praises, I went to hear Mr. Ozolins, whose name, I learned, is Latvian, though he was born in Germany and has lived practically all his short life (he is twenty-five) in Canada. His program ranged from Bach to Bartok and Prokofieff, with a generous amount of Chopin thrown in. It was thus a test of technique and Chopin style rather than a test of profound musicianship, and it turned out to be just the thing for this young artist. Mr. Ozolins is a prodigious technician with fingers of steel. These fingers hit the keys like the hit of a pneumatic drill, and the clarity of his articulation in such things as the Bach Concerto in Italian Style, with which the program opened, was altogether out of the ordinal. He proved later on that he lias absolute control of an enormous range of dynamics. His feathery pianissimos in Chopin's Etude No. 8, Opus 10, were impressive, as was the tremendous speed with which he took the work. He also has a nice sense of rubato in Chopin, and if he occasionally misses the big line, his playing is nevertheless already in the grand manner. I suspect that, given a few more years of mellowing, Mr. Ozolins will become one of the great virtuoso pianists of our time. He already has all the physical equipment, and no doubt the polished artistry will arrive in due course. WINTHROP SARGEANT 

Tāpat atzinīgus vērtējumus A.O. ieguva par Toronto vasaras koncertā spēlēto Prokofjeva 2. klavierkoncertu (10.VIII; diriģēja V. Teldbrils), kā arī pēc Town Hall zālē (arī Toronto) 1972. gada 20. janvārī notikušā koncerta (Skarlati, Bēthovens, Šūberts, Bartoks, Ravels). Bez tam A.O. vēl spēlējis Toronto latviešu koncertapvienības sarīkojumā (1971. g. 4. XI), CBC radiotīklā (M. Tipeta Fantāzija par Hendela temu klav. un orķ.), kā arī vairākos citos sarīkojumos gan Toronto un Sentlūisā, gan citur (ieskaitot Eiropu) 
#RHIZOME (par klaviermūzikas vietu latviešu klausītāju vidū)
Citiem latviešu pianistiem koncertēšanas iespēju bijis mazāk: "lielās" zāles sasniedzamas tikai retajam, un mūsu pašu vidū tīra klaviermūzika nav neko cieņā. .. 

Tā U. Grants, kas starplaikā šad tad spēlējis Eiropas latviešiem, Amerikā sniedzis tikai vienu pašu koncertu, un tikai trīs patstāvīgi koncerti pēdējos divi gados bijuši duopianistēm I. un K. Gūtbergai. Pēdējās gan ieskaņojušas interesantu skaņu plati, kurā bez Mijo un Pulenka darbiem vēl dzirdamas Alfr. Kalniņa 10 latviešu tautas dziesmas un T. Ķēniņa Concertino 
#RHIZOME (norāde uz recenziju)
(sk. A. Šturma atsauksmi Laikā: 1971-4). Bez tam 1971. gada sākumā ar rūpīgi sagatavotu programmu (Bachs, Bēthovens, Šopēns, V. Dārziņš) Amerikas Austrumkrastā viesojās Br. Ritmane (viņas koncertu recenzēja arī New York Times kritiķis R. šermans #NEWS ), tāpat vairākos patstāvīgos koncertos spēlējusi vēl itin jaunā, bet daudz sološā A. Zimīte (kas pašreiz pošas arī pirmajai turnejai aizjūrā). Tālāk pa koncertam (vai pāra koncertus) starplaikā vēl devusi D. Borgiele, D. Langena (kas gatavo arī kādu skaņu plati), kā arī Z. Ore, V. Lakstīgala, J. Zemzars, un plašākā paša turnejā (ASV) savukārt devies daudzu solistu pavadonis V. Treimanis. Nopietnāk ņemamu ērģelnieku, kas gatavi arī patstāvīgi koncertēt, mums toties maz: tādi patiesībā ir tikai A. Lagzdiņš un A. Grigale-Rundāne. Latviešu publikai Amerikā viņus turklāt gandrīz nav bijis iespējams dzirdēt. A. Lagzdiņš gan koncertēja kopā ar J. Kļaviņu dziedoņa Paula Sakša piemiņas koncertā Ņujorkā 1971. gada pavasarī 
#RHIZOME (norāde uz recenziju)
(sk. A. Šturma recenziju Laikā: 1971-27), un A. Grigale-Rundāne tā paša gada beigās, ciemojoties Toronto, spēlējusi kādā latviešu baptistu draudzes sarīkojumā, bet tas, diemžēl, arī viss. Vijolnieku.vidū rosīgākais bijis Ē. Kļaviņš, kurš tagad mīt Milvokos un parasti koncertē kopā ar pianistu E. Brusubārdi, bez tam pāra koncertos spēlējis nupat pensijā aizgājušais V. Rušēvics un Toronto — altvijolnieks P. Zariņš. Šo rindu iespiešanas brīdī pirmo turneju Amerikā savukārt būs pabeidzis Austrālijā un Eiropā studējošais A. Larsens, kura koncertu Ņujorkā NYT 29. X numurā jo atzinīgi novērtējis R. Šermans #NEWS . 

Komersas kolledžā (Teksasā) darbīgais U. Baumanis, kas vijoli pāra reizes jau apmainījis pret diriģenta zizli, latviešu koncertos turpretim nav vairs spēlējis, un tas pats jāsaka par izcilo mākslinieci N. Auziņu (Leonardi) un mūžīgo ceļotāju G. Lapensonu. Nomināli „šāspuses" mūziķiem vēl varētu pierakstīt Sofijas laureāti, bijušo rīdzinieci R. Lielmani (sk. LM 2. num. chroniku), kas aizprecējās uz Meksiku un tagad saucas Kortēza, bet vai viņa gribēs spēlēt arī kādā latviešu trimdinieku koncertā — vēl nezinām. No čelliniekiem pa koncertam Sanfrancisko, Portlandē, Klīvlandē, Ņujorkā un Filadelfijā pagājušā sezonā sniedza Floridā darbīgais virtuozs I. Nāruns, bet Austrālijā patstāvīgi koncertējis adelaidietis J. Laurs. (Pēdējais vada arī kādu jaunu stīgu ansambli un pērngad posās papildstudijām Eiropā.) Freiburgā dzīvojošais A. Teichmanis, kas blakus profesūrai spēlē kameransamblī Capella Coloniensis un ar pēdējo 1971. gadā viesojās Austrumeiropā un Āzijā, paša koncertus turpretim laikam nav sniedzis. Tālāk jāpiemin vēl jaunā apdāvinātā filadelfiete L. Aļļe, kas pērnvasar debitēja kādā latviešu rīkotā koncertā Pokipsijā, un pēc ilgākas klusēšanas patstāvīgā koncertā Grandrapidos spēlējis Indianapoles simfoniskā orķestra mūziķis J. Adamsons. (Pēdējā vēl aizvien spēlē arī vijolnieki I. Gleške un 2. Dumpis, kamēr V. Ziedonim pēc kāda „ disputa" ar arodbiedrību šo orķestri nācās atstāt.) 
#RHIZOME (par dziedoņu rosīgumu vietā un nevietā)
Par mūsu dziedoņu rosīgumu sūdzēties toties nevarētu — viņi, lūgti vai nelūgti, rādījuši savu mākslu visvairāk, reizēm varbūt pat par daudz. Protams, to nevar teikt par visiem dziedoņiem, jo daži no viņiem (vai viņām) nekoncertē tikai „sev un tautai par prieku" vien, taču šādu dziedoņu koncertu starplaikā bijis samērā maz, varbūt neko vairāk kā to, kas varēja arī nenotikt. Atzīmēsim tad nu vismaz daļu. No divām „ austrāliešu” koncertturnejām attaisnojamākā bija M. un Dz. Veidēm. Viņi koncertēja Amerikā 1971. gada martā un aprīlī, atceļā iegriežoties arī Eiropā, un kā vokāli, tā saturā viņu kopīgie koncerti bija samērā interesanti un rūpīgi sagatavoti. Pagājušā sezonā, ciemojoties pie radiem, vairākos koncertos Amerikā dziedājusi arī L. S c p e-E še, bet ko un kā — šo rindu autoram maz kas zināms. No Amerikā dzīvojošām dziedonēm joprojām regulāri koncertē A. Vaivode, kas aizvien vairāk pievērsusies garīga satura programmām, un kopā ar pianisti I. Štrāli Didrichsoni rīkotajos V. Dārziņa piemiņas koncertos 1972. gadā savukārt dziedājusi R. D z i 1 n a-Z a p r a v š ka. Bez tam dažos patstāvīgos koncertos vēl dziedājis J. Kļaviņš, M. GrimmaŠtrause, I. Kurme, V. Melliņa, Astra Kalniņa, P. L i c 1 z v i k a, M. Cakare, E. Reinvalde, un vismaz pa vienam koncertam bijis arī debitantiem A. Spriceniekam, D. Kārkliņai un E. B c i tā ne i, tāpat vēl vienam otram citam dziedonim. No šo mākslinieku dzirdētajām programmām vērtīgākās bija I. Kurmei 1971. gada kārtējo kultūras dienu koncertos un V. Melliņai pērngad Filadelfijā 
#RHIZOME (norāde uz recenziju)
(sk. arī G. Plostnieces recenzijas Laika: 1971-27, 1972-47), jebšu tas nenozīmē, ka šo to jaunu vai interesantu nebūtu parādījuši arī citi. Rakstot par Ziemeļameriku, beidzot jāpiemin vēl Valdas un Knuta Lesiņa kopīgie sarīkojumi, kuros publika līdzās rakstniekam Lesiņam varēja vērot un spriest arī par pianistu un komponistu Lesiņu (lai negrozītu mērauklu, šie sarīkojumi iepriekš redzamajā tabulā gan nav ieskaitīti). Eiropā bez Veidēm patstāvīgus koncertus starplaikā vēl devis "šveicietis" K. Bauers-Zemgalis (Anglijā, 1971) un L. Apkalna dzīves biedre M. Apkalne. Pārējie Eiropā dzīvojošie dziedoņi vai dziedones — kā, piemēram, P. Brīvkalne, R. Gerke un I. Tepfere-P ēters on c, kuras darbojas vācu un zviedru opernamos — latviešu publikai koncertējuši laikam vienīgi valstssvētku u.t.l. sarīkojumos. Apmēram tāds pat stāvoklis, cik zināms, bijis arī Austrālijā, kur bez abiem Veidēm patstāvīgā koncertā starplaikā dziedājusi laikam vienīgi sidnejiete B. Saiva (1971. gadā), kam vēl pievienojami pieci nupat kā pieminētā K. Bauer a-Z emgaļa vieskoncerti 1972. gada vasarā (vai pareizāk — ziemā, jo šinī kontinentā līgo Ziemsvētkos, bet slēpē Jāņu laikā). — Tālāk jāatzīmē iepriekšējās rindās neiekļāvusies Andreja Jansona vadītā Ņujorkas kokļu un dziedātāju ansambļa otrā aizjūras turneja 1971. gada maijā. Viņa ansamblis ar jaunu programmu viesojās Anglijā, Rietumvācijā un Zviedrijā, daļu repertuāra ieskaņojot Štutgartes radiofonam. Bez tam A.J. spēlē oboju izcilajā Phoenix kvintetā, kurš koncertēja Ņujorkas latviešu publikai 1971. gada 4. aprīlī. Rakstot par A. Purva vadītā Toronto Sv. Andreja draudzes kora jubileju, nepieminēts palika šā kora 19. gadskārtējais koncerts, kas notika 1971. gada 3. aprīlī. Tā programmā bez E. Melngaiļa un J. Zālīša dziesmām vēl ietilpa plašāk veidotā L. Garūtas kantāte Dievs, Tava zeme deg (gan jaunā, H. Pavasara saīsinātā versijā), kā arī Šuberta Mesa g-dūrā, ko atskaņoja ar diriģenta latviskoto tekstu. 
#RHIZOME (norāde uz recenziju)
Arī šis mūsu labākā baznīcas kora koncerts kļuva par ievērojamu mūzikālu notikumu, un plašāku recenziju, interesanti raksturojot pāra atsevišķus skaņdarbus, par to Laikā (1971-29) sniedzis komponists T. Keniņš. 
Tāpat ievērojamākiem notikumiem pieskaitāms A. Kalnāja vadītā Dziesmu Vairoga gadskārtējais koncerts 1972. gada 30. aprīlī Kalamazū, kam nākošā nedējas nogalē sekoja vieskoncerts Toronto. Arī Dziesmu Vairoga programma nebija no vieglākām, pie kam lielākā daļa no 15 dziesmām 
#RHIZOME (norāde uz recenziju)
— kā recenzijā Laikā (1972-41) izteicās A. Purvs — Toronto vēl nebija ne dziedāta, ne dzirdēta, taču A. Kalnāja koris no grūtībām nekad nav vairījies, un tiklab Toronto, kā Kalamazū koncerts bijis ne tik vien saturā bagāts, bet arī vokāli veiksmīgs. Pretēji kormūzikai, par mūsu simfoniskās mūzikas kopšanu trimdā, izņemot epizodiskas iespējas dziesmu un pāra citu lielāku svētku reizēs, nav ko rakstīt. Tie orķestra diriģenti, kas mums vēl ir, vadījuši citu tautu orķestrus, un arī tādi ir tikai daži. No viņiem varam pieminēt nesen aizsaulē aizgājušo O. Bištēviņu, kurš diriģēja otru lielāko orķestri Argentīnā, Santa Fe pilsētā, pagājušā vasarā jo sekmīgi viesojoties arī Buenosairesā 
#RHIZOME (norāde uz recenziju)
(sk. Laiku: 1972-70). Bez tam paša izveidoto Upsalas mūzikas skolas simfonisko orķestri Zviedrijā laikam joprojām vēl vada bij. NO vijolnieks A. Dunkels (šai vienībai, kas pāra reizes viesojusies arī citās Eiropas zemēs, nupat aiztecēja jau 10. darba gads). Jānim Kalniņam, kurš pagājušā vasarā diriģēja Vankūveras dziesmu svētkos un DV dienās Milvokos, kādreiz itin darbīgais orķestris Fredriktonā (Kanādā), agrāk "pie rokas" esošajai pūtējvienībai pārceļoties citur, bija spiests likvidēties, kamēr Zviedrijā mītošais A. Norītis nu jau piebiedrojies pensionāriem. Jau pieminētais U. Baumanis, papildinot savas kolledžas vienību ar Dailas simfoniskā orķestra mūziķiem, 1971. gada pavasarī diriģēja Teksasā (Bēthovena Piekto un pāra amerikāņu darbus), un iespējams, ka starplaikā orķesra priekšā stājies vēl kāds mūsu mūziķis, par ko ziņu trūkst. Tālāk jāpiemin operlaukā darbīgais A. štrombergs, kas 1971. gada rudenī diriģēja astoņas paša iestudētās Madame Butterfly izrādes Kanādas opersabiedrībā Toronto, par ko 
#RHIZOME (norāde uz recenziju)
— ieskaitot kanādiešu kritiķu spriedumus — vairāk lasāms M.D. ziņojumos Laikā (1971-73, 82). Šai laikā Štrombergs jau bija pārcēlies uz Edmontonu, kur viņš ir profesors Albertas universitātē, vadot paša organizēto operskolu un mācot citas mūzikas lietas. Beidzot nevaram noklusēt vēl kādu pasākumu, kas kopš 1965. gada pastāv Austrālijā. Runa par Melburnas latviešu operešu ansambli, kas pērnruden sniedza jau septīto opereti, proti, Lehāra Jautro atraitni. Acīm redzot pasaules otrā malā šis tas notiek "gandrīz kā dzimtenē", bet no tā vien, kas bijis lasāms pāra vēstulēs un avīzēs, par šā ansambļa māksliniecisko līmeni riskanti spriest. Var arī jautāt: vai šāda veida rosmes (tāpat kā pārslavēto "piecīšu" koncerti, kāda vīru ansambļa pēdējā laika "teātris", kara ziņģu plašu plūdi u.t.t.) pašreiz ir tik nepieciešamas, un vai tās neatrauj spēkus un līdzekļus darbiem, kas mūsu nacionālajai pastāvēšanai ir desmitkārt svarīgāki? Diemžēl, šāda problēma daudziem šķiet tik nenozīmīga, ka par to pat neērti rakstīt, un, ja kāds kaut ko arī pateiktu, viņa vārdi paliktu bez atbalss. — 

* Diezgan skeptiski, diemžēl, jārunā arī par jaunradi. Tas spriegums, kāds bija trimdas sākuma gados un kas kvalitātīvi varbūt pat līdzsvaroja to, kas toreiz radās dzimtenē, jau pieder pagātnei, un pašreizējā kopaina ir, ja ne gluži bezcerīga, tad katrā ziņā visai pieticīga. Bet vispirms mazu atkāpi. Ja par komponistu dēvētu ikvienu, kas kaut ko publicējis vai kam kaut kas atskaņots, tad trimdā līdz šim figūrējuši kādi 75 autori, no kuriem 21 gan jau miris. Latvijā tad būtu bijis jābūt vismaz 750, Amerikā — ap 150.000 komponistiem. . . kas šobrīd (1972., ne 1945. vai 1946. gadā) izklausās gandrīz pēc joka. Bet varētu lietāt arī smalkāku sietu (neievērojot diletantus, gadījuma „sabalsotājus" u.t.l.), tā minēto skaitu samazinot uz pusi, un, ja turētum to mērauklu, kāda bija, piemēram, Skaņražu kopai — trimdas komponistu skaits saruktu pat līdz pāra dučiem. (Salīdzinājumam piezīmēsim, ka LK kompozīcijas studijas pēc kara beiguši ap 45 mūziķi un Komponistu savienībā Rīgā līdz 1967. gadam uzņemti 79 biedri, kuru vidū ap 10 turklāt ir t.s. mūzikas zinātnieki, ne komponisti.) Protams, arī 24—25 vai 37—38 komponisti, kuru vairākums turklāt profesionāli izglītojies, nav tik mazs, taču daudzi no viņiem vairs nav mūsu vidū, un daži citi gandrīz klusē. Tas tad samazinājis jaunradi, ko bez tam kavē neierasts ikdienas darbs un — arī skumjais fakts, ka liela daļa no jaunradītā (ieskaitot pat solo dziesmas) paliek neatskaņota. Mūsu "statistikā" atkāpe tad nu liek pārdomāt, vai (1) mēs komponistu vārdu dažkārt nelietojam nevietā un (2) vai no tiem īstenajiem komponistiem, cik nu viņu ir, negaidām drusku par daudz, pretim nedodot tikpat kā nekā. Bet turēsimies pie lietas, jo kā jau teicām, kopaina tik bezcerīga vēl nav. Tāpat kā LM 4. numurā, arī šoreiz kā raženākais komponists jāpiemin T. Ķeniņš, kurš, nelūkojoties uz garo aizjūras ceļojumu, starplaikā pabeidzis divus lielākus skaņdarbus. Pirmais komponēts klavierēm un orķestrim 1971. gadā un saucas Fantaisies Concertantes, otrs ir pērngad „mazam orķestrim" pabeigtā divdaļīgā IV simfonija. Pirmo darbu autoram pasūtināja CBC, un kā pirmatskaņojumā, tā dziesmu svētkos Klīvlandē tā solists būs A. Ozoliņš, kamēr jauno, latviešu dziesmu svētku simtgadei veltīto kamersimfoniju pirmoreiz spēlēs Ķelnē (tās tapšanu atbalstījis Kanādas mūzikas centrs). Redzētās partitūras rāda pa nosliecei jaunāku strāvojumu virzienā (aleatoriski epizodi, visai impozants sitamo rīku saraksts), taču dziļākā saturā autors joprojām nav radikāls, un tiem, kas pazīst, ko pašreiz komponē galējie "novātori", T.Ķ. mūzika šķitīs varbūt pat samērā tradncionāla. Interesanti, kā šos jaundarbus saņems mūsu daudzgalvainā dziesmu svētku publika. Bez tam T. Ķēniņš komponējis piecdaļīgu svītu (Partita breve) altvijolei un klavierēm (ko atskaņoja Toronto universitātes koncertā 1971. gad apavasarī) un kādu "skaņdarbu uz pusēm" (kopā ar kollēgu G. Čamagu), kā arī pāra kordarbus (to vidū garāku mūsdienu izteiksmes līdzekļos ieturētu a capella darbu A. Jēruma vad. korim Londonā), kam vēl piebiedrojas viens otrs īsāks darbs jauniešiem (piemēram, 2X2 nometnē Kalifornijā dzirdētie Latviešu danci) u.c. 

Par G. Poni jau rakstījām sakarā ar autorkoncertu Bostonā. Piezīmējams, ka pirms viņa raksta "Māksla un politika" Jaunajā Gaitā (72. num., 1971) atzīmēti šādi G.P. jaunākie darbi: Composizione dc Quattro Orchestre (1967-69), San Michele della Lagūna (sk. arī LM, 304. lpp.), bez tam Berceuse pour les Moris (trim klav.; 1969), Junius Broschūre (6 instr. grupām, 18 vok. solistēm un 4 deklamātoriem) un opera Rosa Luxemburg (1970). Turpat teikts vēl, ka autors „āttīstījis dzīvu internacionālu aktivitāti" Rietumeiropā un ka "1971. gadā viņa kompoziciju uzvedumi paredzēti arī Varšavā, Krakovā un Maskavā". 

Vai paredzētais arī īstenojies, diemžēl, nav vēl laimējies lasīt. Rīgas radiofons pusteikumā gan ziņoja, ka 1971. gadā G.P. demonstrējis savu mūziku Komponistu savienībā Rīgā, bez tam kāds Ņujorkas vijolnieks Rīgā iespēlējis lentā G.P. vijoļkoncertu (to pašu, ko godalgoja Klīvlandes dziesmu svētku konkursā 1968. g.), bet tas gandrīz viss, ko noteikti zinām. (Šo tekstu saliekot, Laikā (1972-92) lasāms, ka 26. oktobrī Rīgā, Filharmonijas kamermūzikas zālē .noticis G. Pones autorkoncerts, ko sarīkojusi "komiteja kultūras sakariem ar tautiešiem ārzemēs". Pēc S. Stumbres teiktā (jādomā, radiofonā) šai koncertā atskanējušas "oriģinālas, bet diskutējamas" poēmas trīs klavierēm Salaspils upuru piemiņai, kamēr par citiem darbiem Laikā nekas nav atrodams. lespējams, ka šīm poēmām ir kāds sakars ar augšā pieminēto 1969. gada kompoziciju, bet neapgalvosim, ko nezinām.) Jau iepriekš atzīmējām A. Šturma jaunākos darbus un, pieminot A. Purva vadītā kora jubileju —L. Apkalna Kingiras rekviemu un A. Purva Zvanu sajaukšanos. Šturms pēdējā laikā komponējis vēl dažas jaunas solo dziesmas, kamēr Purvs nu jau otrreiz diriģējis Kanādas amatieru mūziķu rīkotajā "kantāšu lasīšanas" sanāksmē (Laiks: 1972-76), reizē pošoties arī dziesmu svētkiem Klīvlandē un Ķelnē. L. Apkalns starplaikā vācu valodā sarakstījis vēl plašāku vēsturisku darbu par latviešu mūziku, bet kā tas nosaukts un kādas tā publicēšanas iespējas, nav zināms. Jaunu simfonisku darbu simtgades dziesmu svētkiem Klīvlandē savukārt komponējis J. Kalniņš un jaunu kantāti—H. Pavasars, tāpat šajos kā arī Ķelnē paredzētajos svētkos droši vien atskanēs vēl viens otrs šo rindu rakstītājam nepazīstams jaundarbs. Tālāk jāpiemin arī J. Norviļa kantātes Mēs ejam ar viņu pirmatskaņojums angļu valodā Kičenerā, Kanādā (Laiks: 1972-28), tāpat A. Okolo-Kulaka aranžēto un instrumentēto 25 meksikāņu dziesmu plate, kas nākusi klajā Meksikā (sk. A. Šturma jubilejrakstu Laikā: 1971-97). Amerikāņu periodikā šad tad pamanāms 
bij. rīdzinieka P. Fetlera vārds (sakarā ar viņa garīgo mūziku), un joprojām, jādomā, komponē arī viņa brāļi D. un T. Fetleri (pēdējā Latviešu rapsodija savā laikā bija aprakstīta arī latviešu avīzēs). Ciešāku saišu ar latviešiem šiem mūziķiem tomēr laikam vairs nav. Tas pats, iespējams, noticis ar „mazo kompoziciju" autori Liliju Kļaviņu, kuras Freetop Songs for Children publicējis kāds apgāds Melburnā (1971). T. Ķēniņa bij. audzēknim, kanādietim V. Kempam, kas tagad ir dekāns Voterlū luterāņu universitātē, mums jau pazīstamā Waterloo Music Co. savukārt publicējusi 5 latviešu tautas dziesmas klavierēm, kas daļēji ietiecas instruktīvās mūzikas jomā. 
#RHIZOME (Kalmītes-Skujiņas mūzika)
Pēdējā debitējusi arī pianiste G. Kalmīte-Skujiņa, kuras Latvian Melodies for the Piano jau izdotas otrā (papildinātā) laidienā (sk. sludinājumu Laikā: 1972-63). Runājot par mūziku bērniem, beigās jāpiemin vēl Andr. Jansona komponētā dziesmu spēle Meža teika, par kuras atskaņojumiem vairāk lasāms J. Krēsliņa atsauksmē Laikā (1972-63). A. J. „cita starpā" drīz kļūs vai varbūt jau ir otra akadēmiskā grāda īpašnieks, starplaikā iegūstot arī profesionāla orķestra diriģenta mākslu. Ar to šai chronikas atdaļai varam pielikt punktu, jebšu daži vārdi (un ne nesvarīgi) palika nepieminēti. Bet tad būtu jālietā tādas frāzes kā „vēl pa jaundarbam komponējis A,B,C, u.c", kas neko tiešāku tik un tā nepateiktu. Un var būt, ka lasītājam jau būs aizmirsušies arī daži sākumā minētie ..statistiskie" cipari — kas paši par sevi mūsu mūzikālo jaunradi tāpat negroza. Galvenais, kas izsijās to, kas derīgs mūžībai un kas tikai mūsdienām, būs vienīgi laiks, bet tā spriedumi nereti bijuši tik untumaini, ka kaut ko pareģot nozīmē būt vienkārši niekalbim. — * Visbeidzot vēl pāra "dažādas lietas", kas iepriekšējās rindās neiederējās. LM 3. numurā, rakstot par "notikumiem, kas nenotika", ieminējāmies par latviešu solo dziesmu krājuma un 1968. gadā iecerētās latviešu simfoniskās mūzikas plates gauso tapšanu. Pirmā mums joprojām nav, un laikam jau nav vērts par to vairs runāt. Pieminētā skaņu plate toties beidzot tapusi, par ko sludinājumi Laikā vēstīja jau 1971. gada beigās: pēc neveiksmēm ar "lielajām" firmām to laida tirgū latviešiem mazāk pazīstamais V. Nāruna apgāds Kaibala. Zinot šā apgāda rūpes par technisko kvalitāti un pazīstot saņemtos ieskaņojumus lentā, par jaunās skaņu plates labskanīgumu nevar žēloties, un tā saņēmusi labu atzīmi (B:l) arī žurn. Hi-Fi News & Record Review 1972. g. jūnija numurā #NEWS (kāda cita Kaibalas plate ar Fēniksa kvinteta iespēlēto baroka mūziku un koncertakordeonista H. Norsa (North) Skarlati sonātām turpat ieguvusi pat A:l kvalificējumu). Bet mums ir arī kāda piebilde. lecerētajā un tā arī reklāmētajā simfoniskās mūzikas platē tīri simfonisku darbu, izrādās, nav! To vietā ripas pirmajā pusē dzirdam J. Kalniņa kantāti Garā nakts un L. Apkalna Bēru dziesmas, otrā — L. Apkalna Līgo dziesmas, kas arī (vismaz angliski) nosauktas par kantāti. Kā nu tas tā sanācis, grūti pat minēt, taču solītais nav dots, un tik ilgi gaidītā Latvian Music reprezentācija iznākusi vienpusīga. Citādi par šo plati varētu arī priecāties. Tiklab Štutgartes radiofona orķestris, kā arī koris, ko abos pirmajos skaņdarbos diriģē L. Apkalns, bet trešajā H.J. Dāmens (Dahmen), skan visai dzīvi, tāpat labi dzied solists K. Bauers-Zemgalis Garajā naktī (Līgo dziesmās solista lomā pats autors). Skaņdarbu tīri mūzikālo saturu tuvāk apskatīt šais rindās nav iespējams, 
#RHIZOME (norāde uz recenziju)
bet to darījis jau A. Šturms gafākā recenzijā Laikā (1972-53) un lakoniskāk, bet mūzikāli objektīvāk — K. Dommets jau pieminētajā angļu žurnālā #NEWS (sk. šeit pārspiesto pēdējā recenzijas kopiju). 

APKALNS: Burial songs Ligo songs / KALNIŅŠ: The long night Stuttgart S.D.R. Symphony Orchestra and Chorus I Longins Apkalns Kaibala 30C01 ($5:00). Available from Kaibala Records, P.O. Box 512, Oreland, PA. 1905. Price includes postage. Janis Kalnins and Longins Apkalns are names quite new to me and I have been able to discover nothing more about them than the sleeve tells me. Kalnins was born in 1904 and lives in Canada; Apkalns was born in 1923 and has lived in W. Germany since the end of the war. The link between them is that both are Latvian by origin, and the music by which each is represented on this very interesting record owes something to Latvian folk song. The assymmetry of the rhythms, the modality of the melody and a reliance on drone bass give Apkalns's music especially a flavour all its own. Attimes Ligosongs, the longest of the three works, seems to echo Orff and the Stravinsky of Les noces and Sacre, but without any of the latter's sophistication. The handout sent with the record, which is produced in America with support from the American Latvian Association, suggests that Apkalns's other work, Burial songs, is a masterpiece. I don't know that I would go as far as that though I find both his works rewarding. Kalnins's Long night, composed in 1965, has had appended to it an interpretive note suggesting a polm'cal intent. I don't know whether that is accurate or even relevant; musically the work, which is in two short sections, is interestingly scored but uneventful. Technical quality is good though the chorus sounds a trifle constricted in Ligo songs which, incidentally, is the only pieca not conducted by Apkalns. No texts are enclosed unfortunately. [B:1] Kenneth Dommcit 

Citādi mūsu skaņu plašu pasaulē maz iepriecinoša. Mums gan netrūkst desmitiem deju, vieglās, u.t.l. mūzikas plašu, (dažkārt pat ar neiedomājami zemu kvalitāti), taču mērķtiecīgiem nopietnākas mūzikas ieskaņojumiem nav nedz pircēju, un naudas, nedz ieinteresētu un lietpratīgu apgādnieku. Ja kāda liela organizācija var, piemēram, nopelnīt ap 30.000 dol., ar kara gadu ziņģu atsvaidzināšanu un kāds cits, agrāk itin cerīgs apgāds tagad nodarbojas gandrīz tikai ar okupētās Latvijas ieskaņojumu pārkopēšanu, tad visi tie vārdu tūkstoši, kas dzirdēti par mums kā kultūrtautu, šķiet vienkārši mutes bajārība. Un tas pats jau vērojams citur, ne trimdas mūzikā vien. Bet šādas lietas nevar iztirzāt pāra rindās, un pie mūsu skaņu plašu problēmas ceram vairāk pakavēties citreiz — kad būsim galā ar LM iesākto diskografiju. — Jo svarīga ik tautas kultūrā ir arī mūzikas rakstniecība un mūzikoloģija — nozares, ko komūnisti sauc vienā vārdā par mūzikas zinātni (ieskaitot tajā pat partejisko propagandu). Nešķirojot, kas ir viena vai otra nozare, jāsaka, ka arī šai laukā stāvoklis trimdā nav rožains. Ja LM l. numurā I. Sakss varēja apskatīt 13 mūzikai veltītas grāmatas (kaut to vairums bija individuāli memuāri), tad pēc tam nākusi klajā vairs tikai viena jauna grāmata (nošiespiedumi šais nozarēs neiekļaujas). Atkal jāvaicā — kāpēc? Vispirms mūzikas rakstniecība, nerunājot par mūzikoloģiju, latviešus maz saistījusi jau agrāk, un šī iezīme vērojama vēl tagad (izņemot Latviju, kur vispār lasa vairāk un kur „mūzikas zinātnei" jābūt, lai tā kalpotu partijas mērķiem). Otrkārt, nopietnāki raksti vai kādai īpašai tēmai veltīta plašāka monogrāfija prasa no autora ne vien bagātus avotus un ilgāku laiku priekšdarbiem, bet arī daudzpusīgas mūzikālas, aistētiskās un vēsturiskas zināšanas, kam vēl jāpievieno noteikta rakstīšanas prasme. Nav jau tā, ka mums trūktu tādu mūziķu, kas spētu sarakstīt arī pa mono- vai biogrāfijai, bet gandrīz visi viņi ir nopietni ņemami komponisti, un diviem mērķiem vienādi labi kalpot nav tik viegli. īstu muzikologu, izņemot K. Brambatu, mums toties nav, un, ja arī kāds vēl atrastos (piemēram, jaunāku mūziķu vidū), tad gluži bez atbalsta pievērst viņu latviešu mūzikas jautājumiem diezin vai laimētos. Šādā stāvoklī tad nu būtu jāmēģina aizpildīt vismaz tos robus, kas pašreiz ir vismanāmākie un reizē — pakļāvīgāki. Viens no tādiem ir mūsu skolām, jauniešu nometnēm un arī citiem interesentiem jau sen nepieciešamā latviešu mūzikas vēsture vai vismaz līdzīga satura "ievads". Pirms 15—20 gadiem, kad aizkarā starp mums un dzimteni vēl nebija tikpat kā nevienas spraugas, tāds darbs (kaut 50—100 lpp. biezs) bija gandrīz neīstenojams, taču tagad kritiskākam Rīgas izdevumu pazinējam — kopā ar to, ko var atrast Rietumos — tas ir veicams. Tāpat nebūt tik nereālas nevarētu būt mazāka apjoma atsevišķas biogrāfijas, kā arī jauns, ar komentāriem papildināts tautas melodiju krājums un varbūt pat kāds ievads mūsu tautas mūzikā vispār, kas vismaz apkopotu svarīgāko, kas par pēdējo jau rakstīts agrāk (Jurjāns, Kauliņš, Graubiņš, V. Dārziņš u.c). Bet, kā jau teicām, eventuālajiem autoriem tad būtu jāpalīdz — gan ar sabiedrisku atbalstu, gan citādi (piemēram, avotu sagādē). Otrs sāpīgs robs ir trūcīgā informācija citu tautu izdevumos. Ja dažās vispārējās enciklopēdijās (piemēram,. Encyclopedia Britannica un apgāda Funka and Wagnalls jaunākos laidienos) ziņas par Latviju vispār ir samērā plašas un objektīvas, tad par mūsu mūziku speciālajos mūzikas leksikonos to nevar teikt. lelūkosimies, piemēram, mūzikologa E. Bloma rediģētajā Grov's Dictionary of Music and Musicians 5. izdevumā (I 960; 8850. lpp), kurā lasāmi ap 450 agrāku un jaunu līdzstrādnieku raksti (šķirkļi). Šajā vēl nesen lielākajā mūzikas vārdnīcā (tagad to jau pāraugusi Fr. Blūmes rediģētā Die Musik in Geschichte und Gegenwart) ir ļoti daudz rakstu kā par īpašiem mūzikas jautājumiem, tā par izcilākajiem komponistiem un citiem mūziķiem, un to vairākums gan informācijā, gan citādi ir patiešām augstā līmenī. Taču tik lielā darbā redaktoram bijis grūti atrast pareizos samērus dažādo tautu un dažkārt arī atsevišķu mūziķu starpā, tāpat E. Bloms droši vien nav spējis pārlasīt itin visu, kas viņam piesūtīts. Tā šai kapitāldarbā īpaši plaša vieta dota angļiem (Elgāram 20, Bantokam un Beirdam pa 11 lpp. u.t.1.), ko vēl var daļēji attaisnot, pazīstot vārdnīcas agrīnāko izdevumu mērķus un tapšanu. Bet kam vairs interesē tādi laika straumē aizskaloti necilāki mūziķi, kuriem pat savā tautā vairs tikai vēsturiska nozīme? Taču šādu mūziķu (pārskatot, piemēram, poļus, skandināvus, čechus) nav gluži maz, turklāt uz viņu lēses cietuši citi, daļēji arī amerikāņi (vienīgi Mekdovelam dotas 3 lpp., kamēr Aivezam (Charles īves) veltīta nepilna lappuse un dažiem citiem vēl mazāk). Tas vedina domāt, ka redaktoram iesniegtie materiāli būs pārauguši pāri galvai un pamatīgākai revīzijai viņš nav bijis sagatavots. Humora pēc vēl pieminēsim, ka par kādu poļu mūziķi pat pastāstīts, ka viņš bērnībā pūtis gana stabulīti... Tādas u.t.l. lietas tad nu gluži bez kritikas nepaliek, un tāda arī bijusi — no ļoti nopietna, pasaulē respektētu mūziķu puses. Bet mūs taču interesē, kas šādā kapitāldarbā atrodams par mums pašiem, latviešiem. Teiksim droši — tāpat kā par lietuviešiem un igauņiem, tikpat kā nekas. Vispirms Grova vārdnīcas 5. izdevumā vairs nav šķirkļa par latviešu mūziku vispār — K. Paucīša raksts, kas jau 4. izdevumā bija out-of-date, starplaikā izmests, un cits autors acīm redzot nav meklēts (pāri palicis gan vēl K.P. šķirklis atdaļā Folk music). Biogrāfisko šķirkļu vidū savukārt lasāms vienīgi šķirklis par J. Vītolu (autore: K.D. Hurst), bez tam Vītola vārds vēl patvēries šķirkļos par Prokofjevu, muzikologu P. Beļājevu un šur tur citur. Citu ziņu sakarā ar Latviju jau mazliet vairāk, bet ne bez kuriozitātēm. Ja E. Erdmanis apzīmēts par latviešu-vācu pianistu, tad to vēl var daļēji saprast. Turpretim ziņa, ka ebrēju mūzikas pētnieks A. Idelsons ir "Latvian musical scholar", ir aplama, jo šim izcilajam vīram ar mūsu zemi ir tikai tik daudz sakara, ka viņš tur dzimis un pavadījis bērnību. Domājot par samēriem, savukārt pārsteidz trīs šķirkļi par Pābstiem. tāpat par M. Lavriju, kas Rīgas gados sacerēja mūziku pirmajai latviešu skaņu filmai. Nemaz neesot šovinistam, grūti saprast, ka viņi būtu bijuši izcilāki mūziķi nekā, piemēram, Alfr. un J. Kalniņš vai Jānis Mediņš, taču pēdējos E. Bloms droši vien nav pazinis vai negribēja pazīt. Bez tam šķirklī par periodiku atzīmēts igauņu (sic!) žurnāls Mūzikas Apskats, un pa saitītei ar Latviju atradīsim vēl šur tur, jebšu šādas ziņas ir incidentālas un nekoordinētas. Grova vārdnīcā pakavējāmies vairāk tāpēc, ka tā līdz šim bija plašākā un pazīstamākā, bet apmēram tas pats lasāms arī citur. Mazliet vairāk par latviešiem gan atrodams LM jau pieminētās Beikera vārdnīcas pēdējā izdevumā, ko rediģējis bij. pēterpilietis N. Slonimskis (šķirkļi par Jurjānu A., abiem Kalniņiem, T. Ķēniņu, Jāni Mediņu, J. Vītolu un M. Zariņu), bez tam samērā pareiza, kaut izlasē diskutējama informācija par latviešu mūziku ir arī vārdnīcā The International Cyclopedia of Music and Musicians (N. Slonimska rediģ. 8. izdevumā; 2397 lpp.)- Taču pāra šādi izdevumi nespēj līdzsvarot visus tos robus un aplamības, kas ieviesušās citur, un šeit stāvoklis nelabosies tikmēr, kamēr to nedarīsim paši. Diemžēl, mūs šādas lietas laikam neko daudz neuztrauc, un tā ir nacionāla īsredzība. Atklāsim vēl kādu latviešiem maz zināmu faktu, kaut novirzoties sānceļā. 1923 gadā nodibinājās komponistiem pazīstamā International Society for Contemporary Music (ISCM), kurā sākumā sadarbojās pāri par 20 Eiropas un Amerikas valstu, to vidū arī Latvija, šī organizācija veicinājusi daudz tagad tālu pazīstamu komponistu simfoniskās un kamermūzikas izplatīšanos, galvenokārt rīkojot kārtējus starptautiskos festivālus. Diemžēl, nevienā no to programmām — vismaz 20-os gados — nav atrodams kāds latviešu skaņdarbs un laikam tāpēc, ka tai laikā nekā laikmetiskāka mums nav bijis. Šā un varbūt vēl kāda iemesla dēļ Latvijā interese par ISCM atdzisa, un, nedomājot par iespējām nākotnē, latviešu sekcija no tās izstājās. Tāpat mēs bijām kūtri citu svarīgu sakaru uzturēšanā, nemēģinājām riskēt sarīkot kādu starptautisku festivālu vai kongresu u.t.t. Dabīgi, ka neinteresējoties par citiem, citi neinteresējās par mums, un, kaut arī Rīgā notika daudz izcilu ārzemnieku koncertu un latvieši savukārt viesojās ārzemēs, šī kultūrapmaiņa bija gandrīz tikai komerciāla, ar ko vien mūsu anonimitāte redzamāk nevarēja mazināties. Tagad Latvija atkal ir "mātes Krievijas paspārnē", un, kā to teikuši paši krievi, tad caur Krieviju arī latvju mūzika nu varēs izplatīties visā pasaulē... Bet — durvis uz Rietumiem tik cieši apsargātas, ka pa tām izsprūk tikai izredzētie un tikai ar parasto apzīmējumu "made in USSR" (lasi: made in Russia). Tā tas bijis kā ar pašu mākslu, tā māksliniekiem. Kad Rietumos diriģē Arvīds vai Mariss Jansons, tad izrādās, ka viņi ir vai nu krievi, vai ļeņingradieši, tikai ne latvieši. Tāpat tas bija Teksasā, piedaloties konkursā pianistei I. Graubiņai, un arī M. Zariņš 1967. gadā Parīzē un nesen Tunisā (ISME konferencē) ieradās ne jau kā Latvijas, bet gan kā PSRS delegāts (sk. viņa paša rakstu Literatūrā un Mākslā: 1972-31). Pēdējā reizē Zariņam gan bija ļauts ciemmaizei pat paņemt līdzi savu kompoziciju — par Lumumbu sacerēto orātoriju Mahagoni, bet laikam jau tāpēc, ka pašiem krieviem tik diža lielgabala vēl nav . . . 
#RHIZOME (par latviešu kultūrpolitiku)
Tā latviešu anonimitāte turpinās joprojām, un, ja mūs pasaulē vēl kaut cik pazīst, tad vairāk kā trimdiniekus un izcilāku atsevišķu personību dēļ, bet ne jau kādas kultūrpolitikas dēļ. Un tāpat tas droši vien būs turpmāk. Tādēļ — atgriežoties atkal pie pārtrūkušā pavediena — arī informātīvā laukā nevaram gaidīt uz kādu brīnumu. Cittautieši, lai cik labi būtu viņu nolūki, latviešu mūziku pietiekoši nepazīst, bet gaidīt brīdi, kad par šādu jautājumu sāks interesēties Maskavā un Rīgā, ir bīstami. Darbs tomēr gaida darītāju, un tādam jābūt! Bet nemeklēsim viņu to vidū, kuriem šāds darbs nešķiet svarīgs vai kas dzīvo tikai atmiņās. Par latviešu mūziku citām tautām būtu jāraksta kādam no vidējās vai 
jaunākās paaudzes, kas studējis mūzikoloģiju vai kā citādi ieguvis mūzikas rakstnieka prasmi un kam reizē šādas lietas ne tikai interesē, bet arī rūp. Un kā tas darāms, jau rāda pāra paraugi citās nozarēs, kaut vai, piemēram, koncīzais un precīzais A. Ivaskas raksts par mūsu literātūru Ņūjorkā publicētajā darbā Encyclopedia of World Literature in the 20-th Century (1969; sk. II sēj., 250.—254. lpp.). Piebildīsim arī, ka pa epizodam no latviešu mūzikas vēstures (J. Vītola agrāko darba cēlienu un viņa solo dziesmas) savos studiju darbos angļu valodā jau apcerējušas mūsu agrāk pieminētās maģistres M. fon Citvica un G. Plostniece. Par pirmās tālāko darbu un iecerēm mums maz kas zināms,' bet 
#RHIZOME (norāde uz G. Plostnieci – recenzenti)
G. Plostniece pēc tam rakstījusi latviešu periodikā un nu jau ir pazīstama arī kā kompetenta koncertu recenzente (Laikā). 
Eiropā vācu speciālos žurnālos savukārt parādījušās vairākas komponista L. Apkalna un muzikologa K. Brambata apceres, tāpat iespējams, ka cittautu izdevumos drīz debitēs vēl kāds latviešu autors vai autore. Tas rāda, ka šai virzienā daži lietpratēji mums jau ir, un var būt, ka kāds no viņiem (vai viņām) beidzot iedrošināsies aizpildīt arī to robu, kas pēc šo rindu autora domām ir tikpat nepatīkams kā viena otra cita problēma. — Tālāk varētu pieminēt vēl pāra sasāpējušus jautājumus un "nepabeigtas lietas", tāpat neesam atzīmējuši itin visu svarīgāko, kas noticis tieši divos pēdējos gados. Bet — arī šā rakstu krājuma lappušu skaits nav neierobežots, un ar to galu galā jārēķinās un jāsamierinās kā LM apgādam un līdzstrādniekiem, tā arī lasītājiem. 1972. gada dec. 
Val. B. 

48 “Latvju Mūzika” nr. 6 (01.01.1973.) | Haralds Rutups, Gergards Brēmanis

AUSTRĀLIJAS LATVIEŠU 21. KULTŪRAS DIENU KONCERTI MELBURNĀ 
21. latviešu kultūras dienas Austrālijā, kas sākās ar pirmo teātra izrādi 1971. gada 19-decembrī un beidzās ar 10 dienu jaunatnes kursiem 1972. gada 12. janvārī, būs laikam vieni no ilgākiem mūsu svētkiem, kādi jelkad notikuši. Tāpat iespaidīgs bija to norises plāns: divi koncerti un jaunatnes sarīkojums, no kā pus programmas paņēma tīra mūzika, bez tam vēl plašs tautas deju uzvedums, trīs teātra izrādes, četras izstādes un skates, divi īpaši dievkalpojumi, kultūras darbinieku kongress un zinātnei veltīts referātu rīts, kā arī dažādas balles, sacīkstes un kāds ducis citu organizāciju sanāksmju vai sagaitu. Tas rāda, ka šie Austrālijas latviešu gadskārtējie "salidojumi" ieguvuši gandrīz to pašu saturu kā citos kontinentos dziesmu svētki. Manāmākā atšķirība ir tā, ka pēdējā laikā mūsu dziesmu svētkos arvien svarīgākā vietā ievirzās rūpīgi plānoti daudzveidīgāki tīri mūzikāli sarīkojumi, ieskaitot pat simfoniskos koncertus, kādi Austrālijā vēl nav notikuši. Bet ja Austrālijas latvieši negribēs samierināties tikai ar tradicionālo un vieglāk īstenojamo un atskārš, ka nākotnes labad ir arī jāriskē un jācenšas pēc šķietami ūtopiskiem mērķiem, — iespējams, ka arī viņi vēl pagūs dzirdēt to latviešu mūziku, kas šimbrīžam Dienvidu puslodē nav atskanējusi. Un tāpēc nav tūdaļ jāskatās uz Toronto vai Klīvlandes pusi — tikpat labu paraugu jau devusi, piemēram, arī Hanovera un Vankūverā. Tikai atzīsim, ka bez jauniem ceļiem un jaunas drosmes mēs varam palikt pusceļā, un šis nolikums skar visus latviešus, vienalga, vai viņi dzīvo Eiropā, Amerikā jeb Austrālijā. — 

Tālāk lasāmas atsauksmes par pieminēto kultūras dienu diviem koncertiem, no kuriem pirmais notika 1971. gada 27. decembrī, bet otrs — 30. decembrī. Pirmo koncertu recenzējis H. Rutups (D.S.C.M., L.Mus.), ar kuru lasītāji jau būs iepazinušies LM 2. numurā (177. lpp.), kamēr otras recenzijas autors ir Austrālijas latviešu presē un skolu dzīvē pazīstamais G. Brēmanis. Piezīmējam, ka abi autori mūsu rakstu krājumā publicējas pirmoreiz. 

MELBURNA NOTIKUŠO KULTŪRAS DIENU ATKLĀŠANAS KONCERTS 

I 
Sekojot tradīcijai, Kultūras dienas Melburnā oficiāli sākās ar atklāšanas koncertu. Pirms tā īsu un iespaidīgu uzrunu teica KD rīcības komitejas priekšsēdis Z. Apsītis, kam sekoja LAA priekšsēža V. Eglītes apsveikums un Latvijas konsulāta vadītāja O. Rozīša KD atklāšanas runa. Pēc tam visi nodziedāja Latvijas valsts himnu. Koncertā piedalījās teicēji G. Kūlniece un Dz. Veide, solisti M. Skota-Vilsona (Scott-Wilson), Dz. Veide un J. Laurs, pavadītāji Z. Volkova-Ritere, V. Reizniece-Baranoviča (abas pianistes) un Barbara Gibsa (Gibbs; ērģeles), bez tam vēl divi (apvienoti) kori — studentu biedrības Dziesmuvaras Austrālijas kopa un Melburnas latviešu biedrības jauktais koris Rota — un Adelaides latviešu bībeles kopas stīgu ansamblis (L. Vīksna, M. Zaķe, M. Svilāne, J. Svilāns, M. Osītis, P. Ezergailis, A. Ezergailis un J. Ezergailis). Diriģenti bija — V. Bendrups, E. Smalkais un J. Laurs. Rīkotāji acīm redzot nebija vēlējušies sniegt stilistiski noskaņotu koncertu, un tādu plašais dalībnieku pulks un izvēlētā programma arī nedeva — šai ziņā zināmā mērā velkot parallēles ar KD pēdējo (kopkoru) koncertu Melburnas pilsētas namā. Neskatoties uz to, atklāšanas koncerts jaunajās, skaistajās un akustiski lieliskajās Brīvmūrnieku nama telpās, klāt esot vairāk nekā 600 klausītājiem, atstāja paliekošu iespaidu ar daudzpusīgu programmu un labiem atskaņojumiem, kā arī ar vitālitāti, ko lielā mērā ietekmēja mūsu jaunatnes piesaistīšana. No programmā pārstāvētiem skaņražiem dominēja J. Vītols un Jānis Mediņš — katrs ar pieciem skaņdarbiem. Tiem sekoja J. Graubiņš, Alfr. Kalniņš, Jāz. Mediņš, J. Ķepītis, H. Pavasars, T. Ķēniņš un L. Apkalns ar vienu kompoziciju katram. Tādā kārtā programmā bija pārstāvēti kā vecmeistari, tā arī mūsu modernie skaņraži. Koncerta programmu sāka apvienotais jauktais koris, diriģenta V. Bendrupa kompetentajā vadībā atskaņojot H. Pavasara 1968. gadā komponēto skaņdarbu Tautas karogs. Šo darbu, kas rakstīts jauktam korim, teicējam un ērģelēm, Austrālijā dzirdējām pirmo reizi. H. Pavasars ir atradis izcili piemērotu skaņu rakstu patriotiskam un dziļi izjustam Andr. Eglīša tekstam. Diriģents bija piemēroti sadalījis teicēja tekstu diviem teicējiem — vīrieša balsij (Dz. Veide) un sievietes balsij (G. Kūlniece), kas ļoti iespaidīgi veica uzticēto uzdevumu. Pēc ērģeļu ievada Dz. Veides teikto tekstu „Tautas karogs pacelšanu gaida, zobens, uzticību zvērot, asiņo..." vēlāk pārņem koris. Ērģeļu pavadījums ar ieausto "Tev mūžam dzīvot Latvija" motīvu un biežās tempu un dinamikas maiņas atbalstīja tekstu, neļaujot ne brīdi atslābt interesei, un darbs beidzās grandiozā noslēgumā. Šajā skaņdarbā ērģelniece B. Gibsa 
bija labi iejutusies un kopā ar kori un teicējiem sniedza iespējamo atbalstu diriģentam, tādā kārtā sasniedzot saliedēto un neaizmirstamu priekšnesumu. Ne tik labi patika daudz dziedātais, V. Bendrupa diriģētais J. Vītola Beverīnas dziedonis koncerta pirmās daļas beigās, kļūdams par šīs daļas vājāko izpildījumu. Šeit lielā mērā bija vainojams ērģelnieces šoreiz neizprastais un diriģenta nodomus neatbalstošais pavadījums. Dziesmai trūka vajadzīgās dinamikas un pacēluma. Starp abiem minētiem skaņdarbiem kopkoris, šoreiz diriģenta E. Smalkā vadībā, atskaņoja J. Graubiņa t.dz. Tek saulīte un A. Kalniņa oriģinālu Zvani. Bija patīkami vērot E. Smalkā meistarīgo diriģēšanu, veidojot kora dziedājumu pēc saviem nodomiem. Tek saulīte tika dziedāta brīnišķā saskaņā ar solistes M. Skotas-Vilsonas skaisto saprāna balsi, kas kā sidraba stīga vijās cauri dziesmai, pakļaujoties viscaur diriģenta stingrajai vadībai. Tāpat prieks bija klausīties ļoti reti dzirdēto, grūto, bet skaisto A. Kalniņa dziesmu Zvani, kuras sagatavošanā kori un diriģenti acīmredzot bija pielikuši daudz pūļu, kas vainagojās ar panākumiem, diriģentam E. Smalkajam izvadot kori droši cauri daudzbalsīgajam nošu rakstam un mainīgajai dinamikai. Jāpriecājas par diriģentiem, kuri nevairās KD koncertos atskaņot jaunas un grūtākas dziesmas, tā ienesot programmā svaigumu un pārmaiņas. Pirms apskatu programmas otru daļu, jāizsaka neapmierinātība par šīs daļas daudzajiem programmas grozījumiem. Tie ne tikai mulsināja klausītājus, bet arī rakstītājus vēlāk Austrālijas latviešu presē. Šāda nevēlama parādība ir jāizskauž, rūpīgāk izvēloties un sastādot programmu. Šo koncerta daļu sāka mūsu jaunais čellinieks J. Laurs. Esmu vērojis Austrālijā izaugam divus mūsu čelliniekus — Juri Muižnieku Sidnejā un J. Lauru Adelaidē. J. Muižnieks ir izaudzis, mācījies arī pārjūrā un tagad ir Sidnejas simfoniskā orķestra dalībnieks. Diemžēl, plašākai latviešu sabiedrībai, pašu sarīkojumos, viņa māksla ir gaužām reti dzirdama. Ļoti žēl. Arī J. Laurs nu ir izaudzis un, akadēmiskās studijas beidzis, šī gada pirmā pusē dosies studiju nolūkos uz Šveici. Cerēsim, ka arī viņš mums nepazudīs, bet atgriežoties iepriecinās arī turpmāk ar savu čellinieka māku. J. Laurs koncertā atskaņoja Jāz. Mediņa Romanci No. 3-, Jāņa Mediņa Improvizāciju No. 2. un Āriju, J. Ķepīša Serenādi un L. Apkalna Sonāttnu. Visos šajos mazāka formāta darbos J. Laurs parādīja veiklu instrumenta pārvaldīšanu un tīru intonāciju. Ir tiesa, ka Mediņa Romancē mēs būtu vēlējušies lielāku izjūtu, sulīgāku toni un plašāku cantabile. Tāpat vietām sinkopētais klavieru pavadījums Z. Volkovai-Riterei bija mazliet paskaļš. Tomēr Jāņa Mediņa Improvizācijā un it sevišķi Ķepīša Serenādē abi spēlētāji parādīja labi saliedētu spēli. Visinteresantākais skaņdarbs bija laikmetīgi rakstītā Apkalna Sonātina. Šķiet, ka tas arī bija grūtākais no atskaņotajiem darbiem, kas prasa intonācijas un ritma precizitāti un labu sadarbību starp abiem spēlētājiem. Vislabāk un izjustāk spēlētais abu partneru darbs tomēr bija Jāņa Mediņa Ārija. J. Laurs ir ļoti audzis savā čellinieka mākslā, un mēs no viņa nākotnē sagaidām daudz. Programmas turpinājumā Austrālijas latviešu sabiedrībā populārais baritons Dz. Veide sniedza savā nemainīgajā stilā trīs J. Vītola dziesmas (Kam lai dziedu, Daņcu tracis un Daugavas zvejnieku dziesmu) un trīs Jāņa Mediņa dziesmas (ļasmtnzieds, Sirds neprāts un Birzēm rotāts). Dz. Veide, apveltīts ar spēcīgu, izlīdzinātu balsi, savā interpretācijā atstāja lielāku iespaidu kā teicējs Tautas kargā, mazāku — kā dziedātājs.V. Reizniece-Baranoviča bija uzmanīga pavadītāja pie klavierēm. Koncerta beigās klausītāju priekšā stājās Adelaides latviešu bībeles kopas stīgu ansamblis J. Laura vadībā. Šī ansambļa astoņus dalībniekus esam dzirdējuši jau agrākos gados Adelaides mūziķes A. Larsenas nodibinātajā un vadītajā ansamblī Sidraba stīga. 

KOPKORU KONCERTS 
J. Laura vadībā šai jaunajā latviešu mūziķu grupā ietilpa 2 pirmās un 3 otrās vijoles, bez tam vēl brāča un 2 čelli. Protams, varētu debatēt, vai šāds jauniešu ansamblis iederējās atklāšanas koncertā un vai ir pareizi darbus, kas komponēti kvartetam, atskaņot augšā minētajā sastāvā. Manuprāt, šis jaunības prieka un entuziasma apgarotais ansamblis tieši deva koncertam nepieciešamo vitālitāti un uzturēja klausītāju interesi līdz koncerta beigām, kā arī ienesa svaigu pārmaiņu mūsu parasti ar vokālo mūziku pārsātinātajos KD atklāšanas koncertos. Tāpat ir labāk dzirdēt atskaņotos darbus minētā sastāvā, nekā piemērota stīgu kvarteta trūkuma dēļ nedzirdēt tos nemaz. Ansamblis sniedza ļoti nopietnu programmu: T. Ķēniņa 3-daļīgo Mazo svītu un J. Vītola Leģendu stīgu kvartetam. Atklāšanas koncertam sekojošā jaunatnes sarīkojumā tas pats ansamblis savukārt spēlēja arī J. Vītola 4-daļīgo Stīgu kvartetu (op. 27). J. Laurs bija ielicis ļoti daudz darba grūtās programmas iestudēšanā un tādēļ klausītāji ar prieku un atzinību varēja klausīties šos ļoti reti atskaņotos skaņdarbus. Varējām vērot arī J. Laura atzīstamo ansmabļa vadīšanas māku un nākt pie atziņas, ka no viņa mēs varam nākotnē sagaidīt ne tikai labu čellinieku, bet arī labu diriģentu. Kaut Dievs dotu, ka ansamblis, J. Lauram dodoties uz Eiropu, atrastu sev jaunu enerģisku vadītāju, ka sturpinātu iesākto darbu latviešu kamermūzikā. Visu kopā savelkot, jāatzīst, ka Austrālijas apstākļos šis bija viens no labākiem Kultūras dienu atklāšanas koncertiem, un jāsecina, ka latviešu mūzika trimdā ne vien turpina pastāvēt, bet arī spēj savā latviskā garā augt un veidoties tālāk. 
II 
Haralds Rutups 

Šis koncerts notika Melburnas pilsētas nama zālē, kas spēj uzņtmt vairāk nekā 2000 klausītāju. Zāles plašums un lielā estrāde ar ērģelēm ir visai piemērota vieta šāda veida koncertiem. 

Austrālijas latviešu 21. kultūras dienu kopkoris ar diriģentu Kasparu Svenni 
Pēc ziņām Kultūras dienu vadonī kopkoru koncertā piedalījās 12 kori: Adelaides latviešu biedrības jauktais koris, Balaratas latviešu j.k., Brisbenas latv. biedrības j.k., Kanberas latviešu j.k., Melburnas latv. biedrības j.k. Rota, Studentu biedrības Dziesmuvaras Austrālijas kopas koris, Pērtas latviešu j.k., Sidnejas latv. biedrības j.k., Haralda Ratupa koris, Sidnejas latviešu vīru koris, Sidnejas latviešu sieviešu koris Sidrabene un Haralda Rutupa jauniešu koris. Lielāko dziedātāju skaitu deva Rotas koris ar 86 dziedātājiem, bet no Adelaides kora 104 dalībniekiem koncertā piedalījās 50. No Dziesmuvaras kora bija 43 dziedātāji Sidnejas latv. biedrības jauktā kora — 30 un Haralda Rutupa kora — 23. Pārējo koru dalībnieku bija mazāk. Pēc vadoņa ziņām visu dziedātāju kopskaits bija 296. 

Šāds kopkoris ir pietiekami liels, lai slēgtās telpās ar savu balsu spēku un tautastērpu krāšņumu sniegtu baudījumu kā ausij, tā acij un aizvilinātu vecāko paaudzi atmiņās par novadu un vispārējiem dziesmu svētkiem Latvijā. Dziesmu izvēle šo noskaņojumu pastiprināja. Programmā dominēja J. Vītola, P. Barisona, Alfr. Kalniņa un citu sen pazīstamu skaņražu darbi. Koncerta ievadījumā V. Bendrups diriģēja Arnolda Kalnāja aranžēto korāli ar J. Ēmaņa tekstu Dievs, sargi mūsu tēvu zemi gaišā un svētsvinīgā noskaņojumā. Lielo dziesmu svētku programmās ir allaž bijušas kompozicijas, kas rakstītas solistiem, korim un orķestrim. Diemžēl, dabūt Ziemsvētku brīvlaikā kādu orķestri Melburnā ir praktiski neiespējams, un tā vietā bija jāizlīdzas ar ērģelēm. Tālāk kopkoris V. Bendrupa vadībā ar ērģelnieci B. Gibsu atskaņoja A. Valles Latvju zemi, kurai ērģeļpavadījumu devis H. Pavasars. Ja arī H. Pavasara aranžējums ir svaigs un interesants, tad tomēr var būt dažādās domās par Valles un Pavasara mūzikas apvienošanas vajadzi. Atskaņojumā ērģeles ar savu skaļumu nomāca kori — vīru balsis brīžiem pilnīgi pazuda. P. Barisona kantātē Dzimtenei V. Bendrups sasniedza lielu dinamiku, saliedējot ērģeļu skaņas ar kora dziedājumiem izlīdzinātā vienībā. H. Rutups, kas savu diplomu mūzikā ieguvis Austrālijā, kultūrdienu koncertā diriģēja pirmoreiz. Savai debijai viņš bija izvēlējies trīs J. Vītola dziesmas. Drāmatiski, skaidrās līnijās un raitiem tempiem veidojās Karaļmeita. Abas pārējās dziesmas — Mēnestiņš meloja un Bērzs rudeni — toties bija par liriskām un trauslām tik lielam korim, kam turklāt bija samērā maz iespēju pāra mēģinājumos uztvert jaunā diriģenta nodomu nianses. Patika H. Rutupa tīrā akadēmiskā dziesmu analize. K. Svennes diriģēšanu raksturo liela mūzikālitāte, pieredze kopkora priekšā un suverēnitāte pakļaut dziedātājus savām iecerēm. Viņš bija vienlīdz drošs kā Jurjānu Andreja un Alfr. Kalniņa (Aiz upītes es uzaugu, Svešumā klīstot), tā arī V. Dārziņa un L. Apkalna (Birzēm rotāts, Tautās) skaņu pasaulē, izceldams ik komponista savdabīgumu kā skaņu gleznās, tā ritmos un temu akcentēšanā. V. Rullis diriģēja P. Barisona oriģinālu Latvijā un t.dz. Aiz ezera balti bērzi, bez tam vēl J. Vītola Saules svētkus un J. Rozīša t.dz. Labs ar labu satikās. Arī Rullis labi pazīst kopkori un tā spējas. Ļoti laba izteiksme un slīpējums bija Saules svētkiem. Barisona Latvijā ne visai skanīgs bija tenora solo posms. Abās pārējās dziesmās akcents bija vairāk izteiksmē nekā tempos, kas šķita lēni. Ē. Ozoliņam bija grūtais uzdevums diriģēt intimo J. Ķepīša dziesmu Klusums, kas ir pārāk trausla lieliem dziesmu svētkiem. Alfr. Kalniņa dziesmā Tautās laižot solo partiju dziedāja atsevišķi tenori. Diemžēl, viņu balsīs trūka skanīgāka plūduma, kas traucēja diriģenta labo ieceri. Savu māku un kora spējas Ozoliņš vislabāk parādīja J. Graubiņa t.dz. Grieziet ceļu, veiksmīgi izceļot dziesmas daudzkrāsainību harmonijās un izteiksmē. Ja arī daudzas koncerta dziesmas varētu uzskatīt par koru pamatinventāru, tad tomēr vairāku koru saliedēšana aizvien ir liels darbs — kā diriģentiem, tā arī dziedātājiem. Tas visumā bija godam veikts, jo nejaušību, izņemot pieminētās kļūmes, manīja gauži maz — pat tajās dziesmās, kas Kultūras dienu repertuārā bija uzņemtas pirmo reizi. Koncerts beidzās ar V. Bendrupa diriģēto piedevu — Jurjānu Andreja Pūt, vējiņi — un sarkanbaltsarkano lakatiņu vēdām. 

Gerhards Brēmanis 

(Red. piezīme: Recenzijas autors, diemžēl, nav minējis Melburnas koncertā piedalījušos dziedātāju kopskaitu, bet, spriežot pēc fotoattēla, tas bijis tāds pat kā dziesmu svētkos Vankūverā (ap 200). Tāpat līdzīga šķiet siev. un vīru balsu attiecība — 2:1. Salīdzinot ar agrākām dziesmu dienām trimdā, vīru skaits starplaikā tātad manāmi sarucis — no apm. 40% uz 32—33%.) 

49 “Latvju Mūzika” nr. 7 (01.01.1974.) | Ludis Bērziņš

CELMS, KAS NETRŪD 
Atmiņas par Jāni Bētiņu 
Ludis Bērziņš 

* Luža Bērziņa (1870—1965) atmiņas par Jāni Bētiņu lasāmas arī viņa autobiogrāfijā Mūza rīts un darba diena, šo apceri L.B. uzrakstījis 1943. gadā Kursas almanacham, kas kara apstākļu dēļ nepaguva iznākt. Taču pēc tam nedaudz pārstrādātā veidā šī apcere parādījās turpinājumos Berlīnē izdotajā Latvju Balsī (Lettische Stimme) 1945. gada martā (19—23 num.), ko sakarā ar dziesmu svētku simtgadi ievietojam šeit. — Red. 

Latvieši, lai gan dzimteni atstājuši, Vācijā dzīvo izklaidus, tomēr ne vienreiz vien pieredz to prieku, ka blakus vācu tautas bagātai ražai mūzikas laukā viņi iepazīstas arī ar mūziku un mūziķiem, kas sakņojas pašā latviešu tautā. 
#RHIZOME (par kvartetiem)
Dibinās mums taču kori un kvarteti, kas skandina latviešu dziesmas, un netrūkst mums arī skaņu mākslinieku, kas mūziku rada vai ceļ priekšā, savu uzdevumu godam veikdami. Vēl priekš nedaudz paaudzēm tas nebūtu bijis iespējams. Bet ja tagad, pat grūtos laikos iespējas ir daudz lielākas, tad mums šo acu priekšā stājas gara rinda darbinieku, kas latviešu mūzikas druvā sviedrus lējuši un šo mākslas nozari latviešu tautā pacēluši augstākā pakāpē. Šīs rindas sākuma galā kā it ievērojami mūzikas kopēji stāv Vidzemē Cimze ar Zīli, bet Kurzemē Bētiņš. Bētiņa piemiņai lai ir atļauts te veltīt kādus vārdus. 
Jānis Bētiņš, kas parasti tika daudzināts kā Vecais Bētiņš, piederēja pie sava laika 
vērā liekamiem Kurzemes oriģināliem. Par Veco viņu ar labu tiesību dēvēja aiz divkārša iemesla: vienkārt, viņš Irlavas seminārā strādāja ilgus gadus, kālab viņš mācību spēku starpā izvirzījies kā vecākais darba biedrs; otrkārt, Bētiņam bija divi tautā pazīstami dēli, kuru dēļ vien Bētiņu varēja ierindot vecajos. Katrā ziņā pat jau tai laikā, kad Bētiņš bija vēl spēka gados, semināristi viņu sauca par Veco. Dzimis Bētiņš bija Zemgalē, Bērzmuižā pie Dobeles, tātad īsts Zemgales dēls, bet dzīvē un darbā viņš līdzīgā mērā piederēja ir Zemgalei, ir Kursai; jo, lai gan šūpulis tam bija karājies Bērzes krastos, viņa mūža darbība noritēja pie Abavas, Kursā, kur viņš strādāja skolotāja darbu Irlavas seminārā. Bet Bētiņa ietekmētie semināristi vēlāk ieņēma skolotāju vietu gan Zemgalē, gan Kursā. Un tādu skolnieku, ievērojot Bētiņa ilgos amata gadus, nebija mazums. Būtu te jāpiemin, ka Bētiņš savus audzēkņus skubināja uz dzimtenes apceļošanu, kas toreiz bija neparasta lieta. Šādu mudinājumu pamatodams, viņš tad uzsvēra, ka jaunie skolotāji savos ceļojumos visur atradīšot darba biedrus un jaunības draugus. Kaut ko līdzīgu viņš ar vēl lielāku tiesību būtu varējis sacīt par sevi: cik viņam gadījās ceļot un, ievērojot Bētiņa praktiskos pasākumus, ceļot viņam gadījās visai bieži, visur viņam bija satiekami veci semināra audzēkņi vai mūzikas draugi, kas savas muzikālās dāvanas bija kopuši viņa vadībā vai viņa ierosināti. Bija jau arī dažs mākslas draugs guvis kādu baudu no Bētiņa spēlēšanas vai diriģenta mākas. Tā, atceros, no Bētiņa paša mutes dzirdēju šādu raksturīgu sīkumu. Gadījies viņam reiz Dobeles apkārtnē kādam zirgu ganam ceļu prasīt. Tas arī labprāt devis vajadzīgos paskaidrojumus, bet nav ar tiem apmierinājies, jo, kad Bētiņš gribējis ceļu turpināt, gans taisījies to pareizajā ceļā pavadīt personiski. Bētiņš sapratis tā, ka gans no viņa grib nopelnīt dzeramnaudu; bet ne mazumu viņam nācies nobrīnīties un arī nopriecāties, kad gana nolūki parādījušies pavisam citā gaismā. Tas, proti, par kādu atlīdzību nav ir domājis, bet bijis vienkārši priecīgs, ka var izdarīt kādu pakalpojumu Bētiņam, jo bijis viens no dziesmu svētku apmeklētājiem Dobelē (1870), kur no Bētiņa vadītiem koriem un Bētiņa ērģeļu spēles bijis jūsmīgi pacilāts. Nebūs lieki te piemetināt, ka pirmie kurzemnieku dziesmu svētki, kaut arī apmēros ne visai lieli, radījuši šādu sirsnību, ka, dziesmu skaņām veco pilsdrupu pagalmā atskanot, ne viens vien klausītājs bija ar mutautiņu slaucījis acis. — Un cik nu nevarēja būt tādu klausītāju, kas, tāpat kā minētais zirgu gans, glabāja sirdī mīļas atmiņas no Dobeles svētkiem, bet mīļajās atmiņās ieslēdza arī Veco Bētiņu! Tas bija viens sīks atgadījums, bet tamlīdzīgi varēja Bētiņam rasties dažā Kurzemes vai Zemgales stūrī, šinī ziņā uz Bētiņu varēja attiecināt dziesmas vārdus: Dažureiz man prātā kritis: Cilvēks labs ir līdzīgs staram, Kur viņš gājis, kur viņš mitU, Spožas pēdas skatīt varam. Tiešām, nebija mazums to latviešu, īpaši skolotāju un mūzikas draugu, kam tas būtu darījis prieku, ja tādi varējuši Bētiņa labā kādu soli patecēt, tā izrādot cienību vīram, kas ar savu darbu latviešu kultūras laukā cienību arī pelnīja. Par Bētiņa dzimto sētu jau ieminējos; būtu te vēl jāpasvītro, ka Bērzes draudze ir īsti centrāls Zemgales apvidus, šī draudze, proti, ir tuva Dobelei un bija senāk tieši Dobeles filiāle. Bet viegli no Bērzmuižas piesniedz arī Jelgavu. Zinot, cik liela nozīme šiem diviem centriem ir latviešu tautas kultūras dzīvē, sapratīsim arī, ka Bērzes draudzei ir šai ziņā izdevīgs stāvoklis. Klāt nāk vēl tas apstāklis, ka te visapkārt bija agrākās hercoga muižas, kur dzīvoja — ka senāk mēdza runāt — kroņa ļaudis. Zemnieki te nebija saimnieciskā ziņā nospiesti. Arī zeme te visumā ir auglīga, un zemnieku mājas diezgan labas. Ar to tad izskaidrojas zemnieku izvirzīšanās uz augšu izglītībā un sabiedriskā dzīvē. Ja Bērzes jēdzienu neņemam pārāk šauri, tad no šī apgabala ir nācis dažs dzīvē pazīstams darbinieks jau pirms tā dēvētā atmodas laikmeta. Vārdā būtu minams apdāvinātais ārsts un valodnieks Juris Bārs. Bet ne jau nu viņš vien. Tautā pazīstams vīrs bija arī skolas vadītājs Zariņu Kārlis, t.i. filologs K. Millers. No Sīpeles Kundziņiem vien nāca pieci brāļi, kas visi bija baudījuši augstskolas izglītību un ieņēma cienījamu stāvokli. Bet nav iespējams te pieminēt visus bērzmuižniekus vai dobelniekus, kas mūsu kultūras dzīvē atstājuši vārdu un piemiņu. Katrā ziņā Bētiņam šis kultūras centienu sātinātais gaiss varēja nākt tikai par labu. Arī saimnieciskā dzīvē bija nodibinājies diezgan augsts līmenis. Piemēra dēļ minēšu tikai Lejasstrazdus, kas bija Bētiņa radu īpašumā. Lasītāji varbūt atcerēsies, ka kādreiz, Somijas prezidentam Latvijā viesojoties, viņu veda uz Lejasstrazdiem, lai parādītu augsto līmeni latviešu zemnieku saimniecībās. Un šis līmenis nebija radies piepeši vai pēdējos laikos, tas bija garākas attīstības auglis. Jau priekš gandrīz 60 gadiem Irlavas semināra direktors Sadovskis bija šai mājā viesojies un tad arī zināja slavēt šīs mājas kulturālo iekārtu. Pieminēja, piem., ērģeles, kas spēlētas svētdienas rītā lūgšanā etc. Tā Bētiņu ģimene arī Vecā Bētiņa jaunībā nebija no dzīves pabērņiem. No otras puses, nedrīkstam tomēr piemirst, ka zemnieku bērnam, lauciniekam, ceļš uz augšu nebija vis tā nolīdzināts kā mūsu dienās. Mūsu laikos Virza kādreiz pat ironizēja par plaši atvērtām izglītības slūžām! Toreiz zemnieka sētai ar augstāku skolu aprindām taču nebija nekāda kontakta, un laukskolas negatavoja savus audzēkņus uz iestāšanos augstākās mācības iestādēs. Tādos apstākļos bija grūti diezgan mazajam Jānītim nospraust tālākās izglītības ceļu. Var redzēt, ka vecāku domas šai ziņā ir bijušas nedrošas un svārstīgas, kur lielu nozīmi iegūst atgadījums. Tā par Bētiņu ir zināms, ka viņš vests uz kādu pilsētas skolu, bet zirgs, kad bijis jādodas ceļā, pamucis. Pēc tam vecāki lietu pārdomājuši un nodevuši Jānīti Irlavas skolotāju seminārā, kas ap to laiku bija savu mūžu uzsācis. Tas bija ļoti ievērojams pagrieziens Bētiņa mūžā, jo, pilsētas skolā nākdams, viņš diezin vai ar mūziku jel maz būtu nodarbojies, bet seminārā mūzikai bija ierādīta goda vieta. Te Bētiņš varēja, seminārists būdams, saņemt auglīgus ierosinājumus mūzikālā izglītībā un vēlāk, pats seminārā skolotāja amatu kopdams, varēja savas zināšanas un centienus iepotēt vēlākiem audzēkņiem. Tas bija labi gadījies, jo Bētiņam mūzikā bija iedzimtas dāvanas. Tā viņš vēl vēlākā dzīvē atcerējās, ka, būdams vēl gluži maziņš, bija aizrautīgi klausījies kāda vijolnieka spēlēšanā, visu apkārtējo pasauli aizmirsdams. Bet arī seminārs nevarēja Bētiņa vajadzības apmierināt pietiekamā mērā. Nedrīkstam jau arī aizmirst, ka seminārs ar mācības līdzekļiem bija apgādāts trūcīgi, par kādām teicamām ērģelēm jau nemaz nebija ko domāt. Šai ziņā jāpiebilst, ka vēlākos gados vismaz semināra aulā bija lielākas ērģeles ar pedāli un diviem manuāliem, kamēr semināristu vingrināšanai ērģeļu spēlē Bētiņš pats par saviem līdzekļiem bija klasēs uzstādījis mazus pozitīvus, par kuru lietošanu audzēkņiem nācās maksāt mazu artavu. Sākumā tā visa vēl trūka. Nevajaga arī Bētiņa skolotājus iedomāties kā lielas autoritātes mūzikas lietās. Tātad visumā lieta bija tāda, ka seminārs Bētiņu gan teicami ierosināja, bet tālākais, pie tam diezgan ērkšķainais ceļš bija ejams paša spēkiem. Tur nu Bētiņam nāca palīgā iedzimtā neatlaidība. Gan jau Jelgavas ērģelnieks R. Postels sekmēja Bētiņa mūzikas studijas ar savu lietpratību, bet māceklim instrumentu ziņā bija jāizlīdzas visprimitīvākā veidā. Tā nācās vingrināties pedāļu lietošanā, bet Bētiņa rīcībā ir tikai ērģelītes, kam pedāļa nemaz nav. Bētiņš tomēr nav atlaidies, bet radījis sev mēmu pedāli, vilkdams ar krītu uz grīdas pedālim atbilstošas svītras, kuras tad ir spēlēdams kājām minis. 
Šī neatlaidība Bētiņu pavadīja visu mūžu, un to viņš grib iepotēt arī saviem audzēkņiem: nepadoties apstākļiem, bet apstākļus pakļaut sev. Vēlākos gados gan Bētiņš varēja būt it turīgs vīrs, bet kad viņš runāja par savu „bagāto mūžu", tad, protams, viņš nedomāja par vairāk vai mazāk pildītu mantas maku, bet mūžs viņam bija ticis bagāts pieredzes ceļā, īpaši ar grūtumu pārciešanu. Pārvarētie grūtumi viņam sagādāja gandarījumu un prieku un darīja viņu spējīgu izturēt arī grūtākos brīžos. Bet līdz ar to Bētiņš bija mācījies pateicīgi saņemt un apzinīgi baudīt visu, kas viņam jauns bija pieejams, vispirmā kārtā, protams, mūzikā. Bet ne tikai mūzikā. Par mūsu Daugavas krastiem ar viņu jaukumu un Staburagu Bētiņš prata stāstīt ar lielu sirsnību, kas bija radusies tikai tādā ceļā, ka viņam pašam dzimtenes skaistums sirdi bija iesildījis. Un ārzemēs? Toreiz jau tikai retais latvietis bija elpojis ārzemju gaisu, bet Bētiņš tur bija sajūsminājies ir par mūziku, ir par celtniecību. Vīnes operā biļetes bijušas izpirktas, Bētiņš tomēr bija ar kādām kombinācijām tur ticis iekšā, kaut ar kaut kur tīri pie paša jumta, bet viņš piedzīvojis vērtīgu izrādi, kas dod baudu un no kuras var arī ko mācīties. — Un Ķelnē Bētiņš bija, kā pats sacīja, pusstundu stāvējis "atplēstu muti", ilgodamies redzēt to galviņu, kurā ir piedzimis Ķelnes brīnīgais doms. Arī skolniekiem Bētiņš prata iedvest, ka labas lietas dēļ nedrīkst žēlot pūliņu. Tā atminos, viņš mana semināra laikā vecākajiem audzēkņiem ieteica apmeklēt kādu koncertu Tukumā. Gājiens gan nebija mazais: 18 km projām un 18 atpakaļ. Bet nenotika nevienam nekāda vaina: gājēji bija ko teicamu dzirdējuši un pie tam vingrinājuši savus spēkus. Pie tam jāņem vērā, ka kājām iešana tais laikos latviešu lauciniekiem pie iemīļota sporta vis nepiederēja. Tā no visas sirds mūzikai pievērsdamies, nebija skubināms, ja vien kas labs bija pieejams. Tā vēl vēlākos gados viņš bija lieka iebraucis Rīgā, lai dzirdētu kādu izdaudzinātu vijolnieku, un noklausījies piezīmēja: 
Nicht so suess wie Sarasate. Acīm redzot viņš kādreiz nebija žēlojis naudu un pūliņu, lai dzirdētu šo vispasaules mērogā izdaudzināto skaņu mākslinieku. Tā no visas sirds mūzikai pievērsdamies, Bētiņš mūzikas lietās un dziedāšanā, lai gan pats bija kā zivs, drīz ieguva autoritāti. 

Bētiņa laikā sākās mūsu dziesmu svētki, kam pirmo impulsu deva Neikens Dikļos. Dobeles svētki ar Bētiņu kā svētku diriģentu drīz tam sekoja (1870). Bet lielajos vispārīgajos dziesmu svētkos Zīle un Bētiņš bija virsdiriģenti (1873 un 1880) un vēlāk goda diriģenti (1888, 1895 un 1900). Populārāks par Bētiņu varēja būt Zīle, arī īsts latviešu ziemcietis, bet simpātijas dalījās pēc novadiem: vidzemnieki cildināja savu Zīli, ko pazina un cienīja no Cimzes semināra, kamēr kurzemnieki vairāk svērās uz Bētiņa pusi, bet vidzemnieku koru bija vairākumā. Kad lielajos svētkos sajūsmas vilnis pāršalca milzīgo svētku telpu, tad sirdis atplauka ne vien klausītājiem un dziedātājiem, bet vēl dziļāk varēja saviļņoties paši virsdiriģenti. Tiem svētku pārdzīvojums varēja piederēt pie visdārgākajām mūža mantām. Blakus dziedāšanai un ērģeļu spēlei, kas skolotājiem un ērģelniekiem ietilpa vistuvākajā pienākumu aplokā, Bētiņam sirdslieta bija arī orķestris. Tā piem., seminārā viņš pulcināja mūzikāli apdāvinātus audzēkņus, tos orķestra spēlēšanā iesaistīdams. Ērģeles, vijole un dziedāšana bija obligātas visiem audzēkņiem, bet piedalīšanās orķestrī, droši vien, ne. Varbūt, ka arī pašam Bētiņam orķestra vadīšana nepiederēja pie tiešiem amata pienākumiem. Bet kad no Sātu Ērģelniekiem Bētiņš bija ieradies seminārā, tad jau visu dienu no aulas plūda ērģeļu skaņas, jo aulā notika ērģeļu mūzikas atprasīšana, bet vakarā vienā no skolnieku istabām dažu dažādie instrumenti pacēla savas balstiņas, cik tās no viņiem jaunie orķestranti prata izvilināt. Tā sakarā ar Bētiņa pūliņiem Kurzemē dažā vietā nodibinājās pa mūzikas pulciņam. Bētiņš no savas puses tos labprāt būtu redzējis aktīvi nostājamies trešajos dziesmu svētkos (1888). Svētku komitejā tas tā arī bijis nolemts, bet vēlāk komiteja savu lēmumu grozījusi un no lauku mūziķiem atteikusies, pieaicinādama viņu vietā kādu Rīgas orķestri. Bētiņu tas stipri sāpināja, jo viņš acīm redzot ar lauku orķestriem bija gribējis kurzemniekiem darīt godu, un nu viņam šī iespēja bija laupīta. Vēl pēc gadiem Bētiņš par šo lietu runāja ar sarūgtinājumu. No komitejas priekšnieka puses tas esot bijis „varas akts" (Gewaltstreich). Dzirdēju arī runājam, ka iepriekšējais lēmums grozīts vidzemnieku interesēs, jo vidzemniekiem neesot bijis līdzvērtīgu orķestru, kas kurzemniekiem pretim stātos. Vai tas tiešām tā bija, neņemos spriest, viena lieta gan ir skaidra, ka Bētiņš, cik tas stāvēja viņa spēkos, gribēja kurzemnieku mūziku un mūziķus celt cieņā un godā. Bet mūzika ar savām dažādajām nozarēm nebija Bētiņam vienīgais darba lauks. Nesdams Sātes ērģelnieka pienākumus, viņš, protams, palika savā arodā, bet ar ērģelnieka amatu saistījās lauks un dārzs un māja, kas prasīja uzmanību un kopšanu. Tas viss varēja Bētiņam paņemt kādu mazumu enerģijas, jo vairāk aiz tā iemesla, ka Bētiņš arī pret savu dārzu nebija vienaldzīgs. "Dārzs ir izdevums", dzirdēju viņu sakām, kad kādreiz priecājos par jaunajām ogām Sātu Ērģelniekos. "Dārzs ir izdevums, bet" — un nu nāca pats raksturīgākais teiciens: „skaists izdevums." Bet bija arī citas nodarbības, kas Bētiņu aizņēma vēl vairāk. Tā viņš, piem., nodarbojās ar ērģeļu un klavieru tīrskaņošanu, pie kam bija izkopis pats savu metodi un apgalvoja, ka tas, kas ērģeles nevarot uzskaņot ātri, tās nevarot uzskaņot pavisam. Tā kā Bētiņa pazīšanās Kurzemē bija ļoti plaša, tad varam iedomāties, cik bieži viņš saņēma uzaicinājumus tīrskaņot kādu noskaņojušos instrumentu. Bet Bētiņa gādība instrumenta lietās sniedzās tālāk par saprašanu. Bieži viņš instrumentus apgādāja, pārdeva vai arī aizdeva lietošanā. Tā es pats no viņa ieguvu teicamu harmoniju. Pa starpām viņš ar kādiem palīgiem darināja arī pats ērģelītes. Pie tam visās šais lietās Bētiņam bija savas idejas. Tā viņš no vienas ērģeļu stabules gribēja iegūt divi toņus. Tikai praksē šī teorētiski dotā iespēja neattaisnojās, bet sagādāja Bētiņam opozīciju un nepatikšanas, jo Bētiņa paņēmienu griezīgi kritizēja viņa agrākais skolnieks, toreiz iecienītais komponists Oskars šepskis. Praktisku panākumu gan laikam nav bijis kādai citai Bētiņa idejai. Ērģeļu spēlēšanu, proti, apgrūtina tas apstāklis, ka pedāļa spēlē jāpiedalās ar kājām, lai gan tās — dari ko zini — veiklībā ar roku pirkstiem nevar sacensties. Bētiņš nu domājis par divu ērģelnieku sēdināšanu uz viena sola. Tādā gadījumā viens no abiem ērģelniekiem būtu pedāļiem domātos basus varējis spēlēt ar pirkstiem. Kā teikts, no šiem projektiem nekas nav iznācis, bet arī tie raksturo Bētiņu kā nerimstošu meklētāju un sava ceļa gājēju. Runājot par Bētiņa daudzpusību jāpiemin arī tas, ka viņš projektēja pat lielākas celtnes. Tā manos semināra laikos viens no maniem klases biedriem, kam bija zīmētāja talants, dabūja vajadzīgā mērogā pārzīmēt lielākas ēkas projektu, ko Bētiņš bija uzmetis. Protams, darbu daudzveidība Bētiņu arī saskaldīja un pamudināja viņu arī skolas stundās novērsties no tiešā uzdevuma. Tā, piem., reiz mūzikas stundā bez kādas īpašas vajadzības viņš man ierādīja, kādejādi var ieveidot ovālu puķu dobi, lai gan starp ērģeļu spēli un puķu dobi, kaut arī ovālu, grūti atrast kādu sakaru. Aiz tādas novirzīšanās no drošā temata tad Bētiņa stundas pa daļai arī cieta, bet tikai pa daļai, jo bagātā pieredze, ar kuru Bētiņš runāja vai nu internātā pie pusdienas galda dežurēdams, vai klases stundā no programmas atkāpdamies, sniedza skolniekiem daudz atziņu, ko tie no parastajām skolas stundām vai mācību grāmatām nebūtu ieguvuši. Bētiņš bija daudz strādājis, daudz ceļojis, bez tam vēlākā mūžā viņam par labu nāca arī dēlu augstais līmenis mūzikaslietās; viss tas viņam deva iespēju paplašināt audzēkņu horizontu. Mums, lauku jaunekļiem, Bētiņš tādā ziņā daudz ko varēja sniegt un bija mums tuvs. 
Darba vīrs būdams, ārienei piegrieza ne visai lielu vērību, un tāpēc varēja dažam likties vienkāršāks nekā viņš bija. Ar to varbūt stāvēja sakarā bieži konstatējamā parādība, ka viņu arī pasvešas personas uzrunāja par „mīļo Bētiņu". Bet nebija vis tā, ka vienkāršais "mīļais" Bētiņš būtu pret augstāk stāvošiem lieki pazemīgs. Taisni otrādi, nezinu, kurš no maniem toreizējiem skolotājiem būtu pratis, piem., pret semināra direktoru tik noteikti aizstāvēt savus uzskatus kā Bētiņš. Pārmeta kādreiz Bētiņam pārāk lielu praktiskumu un stāstīja par to kādus kuriozus gadījumus. Man gan nav gadījies to novērot. Drīzāk arī domāju, ka šais gadījumos ne tik daudz mantkārība kā konfūzija ir aptumšojusi Bētiņa skatu. Jā, aizmāršīgs jeb konfūzs Bētiņš gan varēja būt! Pats redzēju, ka viņš kādu pusstundas laiku meklēja pazudušos cimdus, lai gan tie bija viņam rokā. Citiem ir gadījies piedzīvot, ka viņš, no kādas sabiedrības projām atrazdamies, cepures vietā izskrien no telpas ar krēslu etc. Tādu joku Bētiņa mūžā ir papilnam, un viņa vecie audzēkņi ar tiem varēja pildīt garas nodaļas. Kādu mazumu esmu no tiem pieminējis savā autobiogrāfijā Mūža rīts un darba diena . — Bet visi šie anekdotiskie atgadījumi skar tikai lietas ārieni. Savā būtībā Bētiņš bija un palika senlaiku ziemcietis. Godīgi un gadīgi (sātīgi) dzīvodams, Bētiņš sasniedza lielu vecumu (1830 — 1912) un bija arī vecumā uzņēmīgs un izturīgs. Tā viņš mani apmeklēja reiz Jēkabpilī. Kad viņu vadāju pa skolas vajadzībai pirktu namu un tur nācās kāpt pa stāvām pagraba trepēm, turēju par derīgu viņu brīdināt. „Kur Jūs nokāpsit, tur es ar", skanēja mana vecā skolotāja atbilde. Gados viņš toreiz tuvojās astoņdesmitajiem. Pašos pēdējos gados Bētiņš vienā ziņā darīja saviem piederīgajiem rūpes: lielā ideju bagātība pamazām bija tikusi fantastiska un skubināja Bētiņu šo ideju realizēšanā izšķiest savus krājumus. Raksturīgā īpašība, sava ceļa meklēšana, bija arī te palikusi, tikai mūža vakara krēslā tad bija pievienojusies negātīvā minuszīme.

50 “Latvju Mūzika” nr. 7 (01.01.1974.) | Ludis Bērziņš

INDRIĶIS ZĪLE ATMIŅU GAISMĀ 
levads Indriķa Zīles meitas Hertas Grīnupes atmiņām par tēvu. 
Ludis Bērziņš 

* Kā Luža Bērziņa, tā tālāk lasāmās Hertas Grīnupes atmiņas par Indriķi Zīli — Mans tēvs — uzrakstītas 1948. gadā Vācijā. Vēlāk Herta Grīnupe izceļoja uz ASV un mira 1961. gada 2. jūnijā Allentaunā,. Pensilvenijā. šobrīd par Indriķa Zīles mazbērniem zināms, ka Amerikā dzīvo 5, Zviedrijā — 1, Vācijā — 1, Šveicē — 1, Brazilijā — 2, Latvijā — 3, miruši — 4, nezināmi — 2. Red.

Nevar būt nekādu šaubu, ka ar tādām personībām, kas tautas dzīvē pametušas redzamas pēdas, mums der iepazīties ne tikai formāli, noskaidrojot viņu mūža gaitu, bet arī intīmāk noklausoties viņu sirds pukstus un tā mantojot ar viņām ciešāku saskari un maigāku tuvību, šī iemesla dēļ būtu vēlams, ka arī mūsu dienu latvieši fiksētu un vēlamās krātuvēs koncentrētu tos iespaidus, ko viņi saņēmuši no sava laika vērtību radītājiem. Tā nupat mag.phil. K. Draviņš Lundā ir ievadījis atmiņu vākšanu par valodnieku K. Mīlenbachu un ne bez panākumiem. Profesoram Jāzepam Vītolam no laicības aizejot, varēs līdzīgā kārtā un vēl bagātākā mērā mūzikas draugi, radītāji un baudītāji pieminēt tos brīžus, kur viņiem ir atvērusies šī lielā skaņu mākslinieka dvēsele. Bet patlaban būtu īstais brīdis atcerēties kādu citu, jau agrāk mūžībā aizgājušu mūziķi, kam visciešākais sakars ar latviešu dziesmu svētkiem. 
#RHIZOME (par dz-svētku nozīmību)
Ja dziesmu svētkiem latviešu tautas dzīvē piešķiram tik lielu nozīmi, ka pat trimdas apstākļos tiem rīkojam atceres, tad tīri dabīgi mūsu priekšā izvirzās arī tie vīri, ar kuru pūliņu un prasmi pirmie svētki varēja gūt savus lielos panākumus. Tur nu pirmajā vietā jāmin virsdiriģenti Bētiņš un Zīle, divi sīkstie celmi, kas ne tikdaudz labvēlīgās skolās, kā grūtā pašmācības ceļā ir attīstījuši savus mūzikas talantus. Bētiņš visu savu darba mūžu ir saistīts ar skolotāju semināru Irlavā, kālab Kurzemes kori it dabīgi viņā redzēja savu vadītāju. Zīlēm bija kontakts nodibinājies ar Cimzes vadīto semināru Vidzemē. No Vidzemes nāca vairums dziedātāju un tā — ja Cimze pats pēc virsdiriģenta goda necentās — virsdiriģenta zizli Vidzemes kori labprāt redzēja Zīles rokās, šī izvēle nebija neizdevīga, jo cik no atsauksmēm par svētku izdošanos varēja spriest, tad Zīle bija īstais vīrs vajadzīgajā vietā. Kāds reiz gan dzirdējis kritiskas piezīmes, ka Zīle pārāk gaudojis par dziedātāju izklīšanu kopmēģinājumos. Bet bija arī lielas grūtības, jo taisni atsevišķo koru 
diriģenti kopmēģinājumu laikā gribēja novirzīties sāņus un noklausīties, kādi ir panākumi dziesmu iestudēšanā. Tur nu virsdiriģents, kas par svētku izdošanos atbild vispirmā kārtā, tad var iekaist un nedrošajiem elementiem "Diev' Kunga dēļ" atgādināt disciplīnu. Man Zīli pirmo reizi gadījās redzēt 1888. gadā trešajos dziesmu svētkos; tālāk tad arī dziesmu svētkos Jelgavā (1895). Te Bētiņš ar Zīli jau ne tikdaudz bija faktiskie vadītāji, bet kā goda diriģenti. Tuvāk es Zīlēm būtu varējis pieiet 1891. gadā, iestādamies Letonijā, kur Zīle bija labprāt redzēts viesis. Dzirdēdams, ka esmu beidzis skolotāju semināru, Zīle bija pārliecināts, ka nu ir atradis vēlamu dziedātāju, skubināja arī mani piedalīties dziedātāju pulciņā. Bet ko tu darīsi, kad man kādā agrāku laiku skolas liecībā bija rakstīts: Gesang — wenig Gehor! Gan jau par Zīli vecākie komiltoņi jūsmoja, ka viņš ar savu zizlīti cilvēkam skaņas no rīkles izvelkot kā vilkšus, bet es, uz burvju mākslu nepaļaudamies, no Zīles pasākuma atgāju nost. 
#RHIZOME (par vīru kvartetu)

Bija gan manā laikā Letonijā savs teicams vīru kvartets, kas tad, protams, baudīja Zīles labvēlību. Man turpretim studiju laikā nebija ciešāka kontakta ne ar Zīli personīgi, ne ar viņa viesmīlīgo māju Karlovas muižā. Bet kas nebija noticis studiju laikā, tas notika ar uzviju 20 gadus vēlāk pirmajā pasaules karā. 1915. gada jūlijā no Rīgas Jūrmalas izdzīti, meklējām patvērumu Tērbatā. Par mūsu izbēgšanu padzirdis, Zīle bija klāt tai pašā vakarā un, redzēdams, ka Letonijas telpās cisās noguldīti 6 sīki mazi bērniņi — mana un mācītāja Opša ģimene — ar savu trīcošo galvu, acis slaucīdams, ilgi nolūkojās neparastos iebraucējos. No tā laika ceļš mūs biežāk veda uz Zīles pajumti, kas toreiz atradās Tammes muižā, ap 2 km no Tērbatas. Tur laipnā nama māte un citi ģimenes locekļi, cik viņu spēkos stāvēja, palīdzēja bēgļiem arī svešumā baudīt mājīgu siltumu. Tammes muižā tobrīd bija daudz dzīvības, jo nevien dažs svešnieks te atrada pretimnākšanu, bet starp trimdiniekiem atradās arī Zīles paša pēcnācēji; iegriezās tur arī prominenti viesi, kā Jāzeps Vītols etc. Zīles intereses bēgļu lietās neaprobežojās tikai ar pretimnākšanu pašu mājās, bet viņš visādi veicināja darbu arī bēgļu komitejā. īpaši tomēr jāmin koris. Tiklīdz Tērbatā bēgļi bija ieplūduši lielākā sastāvā, Zīle nevarēja atturēties no kora dibināšanas. Gadījās gan, ka viens otrs dziedātājs aiz svarīgiem iemesliem vai aiz nolaidības neieradās laikā, bet uz mēģinājumiem bija allaž laikā klāt vecais norūdītais diriģents. Pastarpām kori vadīja arī kādi citi Tērbatā iebraukuši skaņu mākslinieki, tā īpaši Alfrēds Kalniņš, bet lielāko darba cēlienu veica Zīle. Dziedāšanai ar tādu sajūsmu nododamies un savu laiku nesavtīgi ziedodams, Zīle tad arī bēgļu aprindās ieguva pelnīto cieņu. 1916. gadā, tuvojoties viņa jubilejai, bēgļu komitejai bija liela gudrošana, kā dziesmu draugu vislabāk pārsteigt un iepriecināt. Darīja to tad tādā kārtā, ka uzaicināja Zīli komitejā uz apspriedi par kādu lielāku svētku sarīkošanu. Zīle arī noteiktā laikā ieradās, bet sev par izbrīnu bija spiests novērot, ka citi sanācēji ir svinīgi tērpušies un ieradušies lielā skaitā. Kad nu tālāk, negaidītā kārtā, viņš redz, ka sapulcējies arī koris, viņš grib atgadījumu izmantot un ar kori kādu dziesmu noskandināt. Bet korim jau sava dziesma ir gatava, un tas dzied sava diriģenta godam. Sirsnīgs brīdis, kas dalībniekiem paliek neizdzēšamā atmiņā, bet vecajam diriģentam ir nevīstošs ziedu vainags! Tālāk par šo goda vīru lai runā viņa jaunākās meitas atmiņas, kas mums ļauj saskatīt klusos ģimenes spēkus, kas audzējuši Indriķi Zīli un viņa ciltskoku. 

50 “Latvju Mūzika” nr. 7 (01.01.1974.) | Herta Grīnupe

MANS TĒVS 
Herta Grinupe āzim. Zīle 
That all of good the past hath had Remains to make aur own time glad; Our common daily life divine And every land to Palestine. John G. Whittier 

Latvijas vēstures aprakstos atrodam ziņas par pirmajiem un turpmākajiem dziesmu svētkiem. Ir minēti diriģenti Bētiņš un Zīle. Tas bija toreiz, kad Indriķis Zīle bija savas dzīves kalngalā — mūsu tautas atmodas laikmetā. Vēlāko dziesmu svētku aprakstos Zīle tiek minēts kā goda diriģents, beidzamo reizi 1910. gadā, kad viņam bija 68 gadi. Dažus gadus pēc tam izcēlās pirmais pasaules karš. Dziesmu svētki tad nenotika. Kad pēc kara tos atjauno, Zīli diriģentu starpā vairs neredzam — viņš savu zizli bija atdevis jaunākiem. 

Mans tēvs Indriķis Zīle dzimis 1841. gadā Alojā kā Bērtuļa un Annas Zīles (dzim. Grīnbergas) vecākais dēls. Viņa tēvs bija laukstrādnieks, kas prata un piekopa arī virpotāja amatu. Pēc Indriķa sekoja vēl septiņi bērni: Juris, Jānis, Maija, Anna, Liene, Tenis (Teodors) un Mārtiņš. Viņi visi pārdzīvoja pusmūžu vai arī vecumu pāri tam, tikai mazā Maija mira 3 gadu vecumā. Mana tēva siltā sirds šīs pirmās sāpes — mīļās māsiņas nāvi — nebija aizmirsusi. Tēva stāsti par savu bērnību, par vecākiem, brāļiem un māsām man deva pārliecību, ka ģimene ir kaut kas tik stiprs un nesagāžams kā varbūt saule pie debesīm. Viņa vecāki tikai ar ļoti grūtu darbu varēja saviem bērniem sagādāt dienišķo maizi. Tur bija stāsts par mazo medus podiņu, kas stāvēja mātes pieliekamā kambarī. Katru sestdienas vakaru, kamēr podiņā bija medus, māte sasauca kopā bērnus, iemērca savu rādāmo pirkstu medus podiņā un deva katram bērnam to nolaizīt. Reiz tēvocis atvedis ķiršus. Cik liels bijis bērnu prieks! Ja nu viens otrs no bērniem norijis ķiršu kauliņus, māte tik teikusi: "Var ēst ar visu kauliņu, vairāk tiek vēderā". Tēvs stāstīja, kā skalus dedzinājuši, lai vakaros būtu gaismas, kā viņš ar brāļiem gājis "bumboties", kā visi trīs lielākie brāļi gulējuši vienā gultā. Atminējās, kā viņa tēvs šķūnī strādājis pie "dreijmašīnas". Turpat netālu stāvējis liels čuguna katls. Jaunākais brālis Mārtiņš ar lielu pagali sitis pret to — vienu reizi, divas un vēl. "Beidz trokšņot," tēvs bāries. „Tas taču skan! Klausies, tēt, kā tas skan! Šeit skan tā un šeit atkal citādi!" Mārtiņš priecīgi izsaucies. Kad Mārtiņš pēc ģimnāzijas beigšanas gribēja tālāk izglītoties mūzikā, kļūt par pianistu, mans tēvs viņu atturējis. Nevis tamdēļ, ka Mārtiņš nebūtu mūzikāli apdāvināts, bet gan tādēļ, ka tēvs skatījās arī uz dzīves praktisko pusi un gribēja, lai Mārtiņš iestātos universitātē; pēc pabeigtām studijām tad lai viņš izšķiras, kā būs ar mūziku. Mārtiņš studēja medicīnu un kļuva labs ārsts; vēlāk bija profesors Odesas un Latvijas universitātē Rīgā, kur kādu laiku arī medicīnas fakultātes dekāns. Arī labs mūziķis Mārtiņš Zīle bija līdz mūža beigām. Bēgļu gaitās viņš ne par ko nežēlojās kā vienīgi par savām zaudētām klavierēm. Ar tām viņš kā sev, tā daudziem citiem bija sagādājis jaukus brīžus. "Tas taču skan!" Arī Indriķis Zīle pats visu mūžu klausījies, kā skan. Kad mācījās pagastskolā, tur viņam bija jāstāv un jādzied pie bērniem ar vājāku mūzikālo dzirdi, palīdzot balsi „noturēt". Kādu laiku skolā strādādams, viņš ar vijoli pavadīja bērnu dziedāšanu. Pēc pagastskolas beigšanas Indriķim nebij iespējams tālāk mācīties, ko viņš tik ļoti vēlējies. Kā mazturīgu vecāku bērnam viņam bija jāpelna sev un tēva lielajai ģimenei maize, bija jāstrādā par kalpu muižas tīrumos. Savu karsto vēlēšanos tālāk mācīties viņš nevienam neteica, zinādams, ka tad vecāki bēdāsies, jo nevar palīdzēt. Strādājot kādu dienu viņš redzēja, ka divi viņa skolas biedri devās prom no tēvu sētām, lai tālāk mācītos. Un — tur jau viņi abi gāja. Indriķis izlikās neredzam. Bet kas tas? Kad gājēji varēja būt jau tālu prom, viņam sāk birt asaras. Viņš nometas ceļos un lūdz Dievu, cik sirsnīgi vien varēdams, lai arī viņam rastos iespējas tālāk mācīties. Pēc tam Indriķis ņem izkapti un pļauj, dzied vienu dziesmu pēc otras, kuras bija mācījies kopā ar tēvu un māti Brāļu draudzes saiešanas namā. Te kādu dienu ieradās tēvocis Zariņš, tas pats, kas bērniem veda ķiršus. Zariņš prata no Indriķa "izvilkt" visu, kas uz sirds. Šoreiz Zariņš teica: "Tev, Indriķi, viegla galva, to visi par tevi saka, un mūziku tu saproti kā reti kāds. Es lūkošu, lai tu tiktu savā īstajā vietā." Zariņš ar Indriķi devās pie mācītāja Meijera, kam nebija sveša jaunekļa apdāvinātība. Tad nāca arī bterona palīdzība, un Indriķis iestājās Valkas skolotāju seminārā, ko vadīja Jānis Cimze. Tur nu viņš cītīgi mācījās un pēc dažiem gadiem sāka strādāt turpat par skolotāju. Mans tēvs esot bijis seminārā Cimzes „labā roka". Arī dažās citās skolās viņš bija skolotājs, piemēram, Valkas meiteņu skolā — kur toreiz mācījās mana māte — tēvs mācīja dziedāšanu. Mātei bija laba balss, bet vāja mūzikālā dzirde. Viņa ar saviem jokiem un smiekliem bieži izsmēlusi jaunā skolotāja pacietību. Taču viss tas nebija par šķērsli mātes sapņa piepildījumam. Viņa sapnī kritusi no baznīcas ērģeļu kora un jaunais ērģelnieks Indriķis Zīle viņu uzķēris. Tas nu gan tādā veidā nepiepildījās, bet, ka Indriķis Zīle vēlāk visu mūžu kopā ar savu nerātno skolnieci nostaigāja — tas gan. Mana māte bija 12 gadus jaunāka par tēvu. Tēvs bija nopietns un dedzīgs; māte daudz neprātoja — dzīvoja, mīlēja smieties, bet, man liekas, bieži pie tā netika — tēva spriedumiem bija gala vārds. Bija arī reizes, kad tēvs bērnu klātbūtnē atzina, ka māmiņai šoreiz taisnība. Mēs, bērni, tēvu par to vēl vairāk cienījām un mīlējām. Gaišā atmiņā palicis gadījums par kādu mūsu ciemiņu, ko tēvs labprāt nevēlējās savā mājā — viņa vārdi nesaskanēja ar darbiem. Viņu ieraudzīdams, mans tēvs vienkārši pabēga — man bija jāsaka, ka tēva nav mājās — man vajadzēja melot. Sāku raudāt un teicu, ka to nedarīšu, jo biju mācīta nemelot. Tēvs mani asarām acīs paņēma klēpī un gāja nevēlamajam ciemiņam pretim. Mana māmiņa strādāja un mīlēja. Ap viņu bija miers un siltums, to visi izjuta. Viņa brīnījās, kad tēvs reiz par viņu teica: "No kā gan mūsu bērniem ir mākslinieciskā “ādere”, ja ne no tevis". Tad viņa smējās un atbildēja: "Toho". Tas igauņu izteiciens, ja kāds lielā nesaprašanā un izbrīnā. Citreiz tēvs ar vecāko meitu, tikpat temperamentīgu kā viņš, bija koncertā noklausījušies Bēthovena 9. simfoniju. Naktī māmiņu pamodina tēva un meitas dziedāšana lejas istabā pie klavierēm — spēlē četrrocīgi un dzied: Freude, sūsser Gotterfunken, Tochter aus Elysium . . . Un tas viss naktī! Tur gan bija jāsaka: "toho"! īsi pirms nāves māmiņa vēl jokojusies. Kopēja prasījusi, ko vēloties vakariņās. Viņa smaidīdama atteikusi: "Vakariņas es šodien ēdīšu debesīs." Pēc stundas viņas vairs nebija — tieši 12 gadus pēc tēva nāves, aiziedama tajā pašā vecumā kā tēvs. Esmu aizsteigusies notikumiem priekšā. Biju sākusi stāstīt par jauno skolotāju Indriķi Zīli, kas apprecēja savu skolnieci Lieni Skujeni. Varbūt 18 gadus vecajai sieviņai nebija viegli iedzīvoties jaunajā dzīvē. Vīra mājā atradās gandrīz visa viņa ģimene, sākot ar tēvu, māti un jaunākiem brāļiem un māsām. Par viņiem gādāja Indriķis un Juris. Vēlāk Juris kļuva Cimzes semināra audzēknis un īsu laiku bija skolotājs, tad tirgotājs un bankas direktors Krievijā. Viss ritēja kā pa slīdošu lentu: vispirms Indriķis, tad viens pēc otra no bērniem, kas bija nostājušies uz savām kājām, palīdzēja tiem, kas vēl paši nevarēja. Beidzot palika abi jaunākie — Tenis un Mārtiņš. 

Atceros tēvoča Jura vēstules brālim Indriķim, kuras lasīju daudzus gadus vēlāk. Juris ieteica Indriķim šad tad kā labu audzināšanas līdzekli mazajiem brāļiem pērienu. Cik nopietni tas bija domāts, nezinu. Gan zinu, ka abi mani jaunākie tēvoči bija goda vīri, tātad audzināšanas rezultāts labs. Mans tēvs ar brāli pārrunāja visas vajadzības, jo juta, ka Juris aukstasinīgāk un praktiskāk prata pieiet vienam otram dzīves jautājumam. Šajā mājā, kur tik daudz tika spriests par dažādām dzīves problēmām un katrs nieks nopietni apsvērts, bija jādzīvo manai jūtīgajai māmiņai. Nav brīnums, ka Lienīte varbūt bija laimīga, ja tika "mājās", t.i. savu vecāku mājās turpat Valkā, kaut Indriķis atgādināja, ka viņas mājas esot kopā ar viņu. Jā, jā, viņa varbūt teica un nodomāja: bet. . . Laiks vieglo visu. Pēc nepilna gada piedzima pirmais bērns — meitiņa Johanna un tai sekoja turpat Valkā Marija, Elza un brālītis Ansis. Tēva nodomi bija, ka viņa bērniem jātiek pie izglītības vai amata prasmes, lai tad paši spētu savu dzīvi tālāk veidot. Ģimenei pieaugot, tēva skolotāja alga kļuva par mazu, lai visiem bērniem palīdzētu izglītoties. Gadījās, ka viņa mātes brālis, kas nomāja Karlovas muižu pie Tērbatas, slimības dēļ vairs nevarēja palikt savā vietā un piedāvāja Indriķim pārņemt tās nomu. Tas gan nepavisam nesaskanēja ar Indriķa Zīles jaunības sapni. Viņš pēdīgi pārdomāja un piedāvājumu pieņēma — ar visu ģimeni iekāpa tēvoča zaļajā "plānu vāģī", kas aizveda no Valkas uz Tērbatu. Tur nu sākās triju jaunāko bērnu dzīves gaitas — Arveda, Rodericha un manas — Hertas. Tātad ģimenē bijām septiņi bērni. Bez tam pie mums ilgāku vai īsāku laiku dzīvoja tēva jaunākie brāļi un māsas visus tos 40 gadus, kamēr tēvs bija Karlovas muižas nomnieks. Tās bija jaukas dienas un gadi mūsu mīļajā Karlovā! To apņēma lauki, garā kļavu gatve noveda uz pilsētu. Netālu no lielajiem vārtiem bija tenisa laukums. 

Tur kādreiz bija ap 5 pūrvietu liels parks un ābeļu dārzs, ko vēlāk Karlovas muižas īpašnieka Bulgarina ģimene, kas vairāk dzīvoja Pēterpilī, pilnīgi nodeva mana tēva ziņā. Tēvs daļu koku lika nocirst un dārza vidū iekārtoja minēto tenisa laukumu. Letoņu konventa dzīvoklis nebija tālu no Karlovas un tenisa spēlētāju nekad netrūka. Dzīvojām baltā mājiņā ar 9 istabām un verandu. Aiz lielā pagalma pretim mājai bija kūtis, staļļi, smēde un kalpu mājas. No mājas verandas, kur bieži sēdējām, vai arī pa atvērtiem logiem varēja skatīties tālu pāri zaļajām ganībām, kur kā sidrabzila lente aizvijās Emajogi — Mātes upe. Tēvs priecājās par šo plašumu, apgalvodams, ka būtu grūti dzīvot pilsētas mūros, mežu vidū vai augstu kalnu ieslēgtam. Ne tikai studenti, bet arī daudzi citi draugi — Tērbatas latviešu ģimenes, Indriķa Zīles tuvi radinieki, mūsu skolas biedri bieži apciemoja Karlovas muižu. Laikam gan bija reti kāds, kam tēvs toreiz nebūtu jautājis par mūziku vai aicinājis līdzi spēlēt stīgu kvartetā, dziedāt viņa korī vai vīru kvartetā, kas deva koncertus ne tikai Latvijas provinces pilsētās un laukos, bet arī Rīgas Latviešu biedrības literārajos vakaros. Dziedātāji bija toreizējie studenti, vēlākie mācītāji — Pauls Gailītis, Pauls Veidemanis, Dr. Freibergs, Dr. Kreišmanis. Šajos koncertos vijoli skandināja arī Indriķa Zīles vēlākais znots, toreizējais students Alberts Grīnups. Tēva izšķiršanās kļūt par zemkopi bija bijusi pareiza, jo darbs veicās labi. Dzīves prasības auga, un pēc gadiem viņš bija četru muižu nomnieks. Vienā no tām viņš ielika brāli un tikai pēc viņa nāves to pārņēma atpakaļ un izraudzīja pārvaldnieku — latvieti (arī citu muižu pārvaldnieki bija latvieši), bet ienākumus atstāja brāļa atraitnei un bērniem. Turpat darbu nespējīgs dzīvoja arī Indriķa Zīles mātes brālis. Gadījās, ka tēvam piedāvāja Tērbatas vācu amatnieku biedrības restorācijas vadību. Viņš to pārņēma un darbā iesaistīja vienu no jaunākajiem brāļiem, kam pēc dažiem gadiem atstāja pilnīgi šo uzņēmumu. Mārtiņš, kam Indriķis un Juris bija palīdzējuši tikt pie augstskolas izglītības, grūti saslima un vairākus gadus ārstējās Krimā. No abu vecāko brāļu savstarpējām vēstulēm redzams, cik ļoti viņi rūpējušies par materiālo palīdzību, bet vēl vairāk ar padomiem un uzmundrinājumu. Vēlāk Mārtiņš ar tādu pašu mīlestību rūpējās par Indriķa un Jura bērniem un bērnu bērniem. Pagāja gadi. Tēvs piedalījās arī Letonijas literārajos vakaros, diriģēja ne tikai latviešu, bet arī vācu un igauņu kori, reizēm neiztika arī bez karšu spēles — preferansa un „Kegel" spēles Amatnieku biedrībā. Jaukā atmiņā vakari, kad tēvs muzicēja uz mājas ērģelēm un māmiņa veica minējas pienākumus. Tēvs izgudroja kādu aparātu, kas tika piestiprināts pie paminām. Sēžot ērtā krēslā, māmiņa varēja tad adīt vai lasīt. Citos brīžos tēvs lasīja grāmatas vai orātoriju un simfoniju partitūras. Kādu laiku viņš strādāja kopā ar mācītāju Naulandu un skolotājiem Bachu un Brēmani gar Jāņa Cimzes Dziesmu rotas jauno izdevumu, kur tika uzņemti ari daži viņa tautasdziesmu sabalsojumi. Savs laiks aiztecēja ari pie rakstāmgalda, apsverot darbus saimniecībās, rakstot vēstules muižu īpašniekiem un daudziem latviešu sabiedriskiem darbiniekiem. 

Bija laiks, kad izraisījās 1905. gada notikumi. Kā katrs cilvēks, tā arī mans tēvs varēja būt tikai sava laika bērns — viņš nesimpatizēja toreiz tā sauktajām progresīvajām domām, nenodarbojās ar politiku. Neatceros, ka vecāki kādu reizi mūs, bērnus, būtu spieduši iet baznīcā, vai svētdienās, kad visi bijām mājās, dziedāt līdzi kādu korāli vai klausīties tēva teiktu svētrunu — mēs visi sanācām kopā ar prieku, un šie brīži bija jauki. Protams, mēs nebijām neziņā par tiem, kas visu noliedza, visu pašreizējo vēlējās redzēt drupās un solījās celt jaunu pasauli. Ziņkārība vai nepārdomāta aizraušanās ar šīm idejām varēja iemantot tikai tēva dusmību. Par dusmām, kas varēja uzliesmot, pieminams gadījums ar muižas aitu ganu. Viņš klauvēja pie mūsu ēdamistabas durvīm, gribēdams ar tēvu pārrunāt savas darba lietas. Viens no mums blakus istabā vingrinājās klavieru spēlē un tēva ausij arī tad nepaslīdēja garām ne skaņa. Gana sarunas laikā viņš pēkšņi kliedza: „Cis, ne cē!" Tas ganu nesaprotami satrauca, bet vēlāk tēvs pats par to smēja. Nelaimīgais tonis — cē, ne cis — reiz atskanēja Birgermeses koncertzālē Tērbatā, kad nogrēkojās kāda dziedātāja. Pēkšņi visai zālei pāri izlauzās tēva balss: "Cis!" —- Klausītāji pasmējās un saprata, ka vecajam Zīlēm tas piedodams, jo labi pazina kā pašu Zīli, tā viņa absolūto dzirdi. Tēva dusmas vienādojās ar dedzību. Ar kādu sajūsmu viņš stāstīja par Kronvalda runām, par dziesmu svētkiem! Kad pirmā pasaules kara laikā latviešu bēgļi plūda uz Tērbatu, tēvs mēģināja viņu likteni atvieglot ne tikai ar patvērumu nomātajās muižās, bet arī citādi — viņš apstaigāja latviešu bēgļus, pārliecinādams, ka ar dziedāšanu korī daudz kas kļūst vieglāks. Salasījās prāvs dziedātāju skaits. Kori diriģēja tēvs un komponists Alfrēds Kalniņš, un koncērti notika Tērbatas jaunajā Vanemuines koncertzālē. Tur reiz pēc mūsu vēlākā valsts prezidenta Jāņa Čakstes dedzīgās runas tēvs diriģēja Dievs, svētī Latviju — asaras bira viņa sirmajā bārdā. Kad tas pats koris Alfrēda Kalniņa vadībā manu tēvu iepriecināja kādā zīmīgā dzimumdienā ar korāli Ak, kaut man tūkstoš mēles būtu, viņš pateicībā apliecināja, ka Dieva žēlastībā ritējusi visa viņa dzīve. Tēvs vēlējās palīdzēt, viņu uztrauca cilvēku kūtrība, mazdūšība. Varbūt viņš šajā ziņā vienam otram nodarīja pāri. Vārdi „es nevaru" Zīlēm neeksistēja, un tos viņš arī no citiem negribēja dzirdēt, būdams pārliecībā, ka paļāvībā uz Dievu var sasniegt ļoti daudz. Indriķis Zīle jau agrā jaunībā kļuva par autoritāti, kas viņa mātei sagādāja īpašu lepnumu. Tā viņa reiz jautāja savai meitai, tēva māsai, kas bija atnākusi ciemos: "Vai tu Pašam ardievu arī atstāji?" "Pats", protams, bija viņas dēls Indriķis. Tēvs bija ļoti kārtīgs un taupīgs, bet neliedza līdzekļus nopietnām vajadzībām. Tā brālis, studēdams par inženieri, bija izlūdzis naudu kādas elektriskas mašīnas konstrukcijai, bet, kad bija gatava, tā tomēr nedarbojās. Brāļa kļūdu izklāsti tēvu daudz nepārliecināja, bet viņu apmierināja atbilde jautājumam: „Vai tu pie tā ko esi mācījies?" — „Ļoti daudz!" Tad tēvam arī nebija žēl diezgan prāvās naudas summas. Mēs, bērni, jau bijām atstājuši vecāku lizdu, bet tajā vienmēr atgriezāmies. Vecākā māsa ar saviem bērniem krievu-japāņu kara laikā dzīvoja tēva nomātajā Keraferes muižā. Es pirmā pasaules kara laikā ar vīru un bērniem atradu patvērumu Tammes muižā. 1919. gadā, pirms mūsu atgriešanās Rīgā, tēvu redzēju pēdējo reizi. Tā paša gada augustā viņš aizvēra acis uz mūžu. Dažas dienas pirms nāves viņš esot piecēlies no gultas, atsēdies pie klavierēm un spēlējis Mendelsona dziesmu ar Eichendorfa vārdiem: Die Welt mit ihrem Gram und Glūcke Will ich, ein Pilger froh bereit, Beireten nur als eine Brūcke Zu Dir, Herr, ūber'm Strom der Zeit. 

51 “Latvju Mūzika” nr. 7 (01.01.1974.) | redakcija

AIZSKANĒJUSĪ SIMTGADE 
DZIESMU SVĒTKI ĶELNĒ, RIGA UN KLĪVLANDĒ 
Daudz gaidītā, ilgi postā pirmo vispārējo latviešu dziesmu svētku simt gadu atcere nu jau aizskanējusi. Tā gan iekrita skumjā laikā: mūsu tauta vēl joprojām nav vienkopus, un skaistāko, mūžīgai Latvijai veltīto dziesmu skaņas tā īsteni brīvi varēja pacelties drīzāk svešās zemēs, ne dzimtenē. Taču pēdas, ko nesenais dziesmu vilnis atstājis mūsu sirdīs un arī vēstures annālēs, nav izdzēšamas, un jo vecāka kļūst mūsu dziesmu svētku tradicija, jo skaidrāk redzam, ka bez tās vairs nespējam iztikt un neiztiksim arī turpmāk. Vai lai piezīmējam, ka mazliet citādā tautu likteņu konstellācijā tā tas varēja arī nebūt? Ja pēc 1918. gada mums nebūtu bijis pašiem savas valsts, nebūtu arī šīs tradicijas turpinājuma, jo komūnistu programmā tādas "pagātnes atliekas" toreiz vēl neatzina. Tāpat diezin vai dziesmu svētki notiktu Latvijā pašreiz, ja 1948. gadā Rīgā neīstenotos precedents, kura pieļaušana vēl arvien ir mīkla. Un vai mēs paši, dzīvojot neatkarīgā valstī, ikreiz atskārtām to vajadzi, par ko tagad nav pat jādebatē? Saeimas gados lielākā problēma palaikam bija financiālas dabas, bet pēc "saulainā 15. maija" dziesmu svētki sākumā šķita ne tik svarīgi kā, piemēram, uguņošana uz Daugavas vai pļaujas svētki Rēzeknē. Laimīgā kārtā dziesmu svētku tradicija jau tad bija tik spēcīga, ka to nevarēja ignorēt, un, lai gan, 9. vispārējos svētkus gatavojot, Vītolam un Melngailim šur tur nācās piekāpties valdības priekšā, pašā Uzvaras laukumā to nemanīja, un pēdējie lielie dziesmu svētki beigās patiešām kļuva par visas kustības augstāko — devīto vilni. Šai nacionālajai vajadzei ir tātad jau īsteni sīkstas saknes, kas tad arī izskaidro visu to milzu darbu, līdzekļus un sirdsdedzi, ko visi latvieši ieguldīja vēsturiskā 1873. gada daudzināšanai. Sevišķi tas jāsaka par dziesmu svētkiem Ķelnē un Klīvlandē, tāpat par šo ievadrindu iespiešanas brīdī notiekošajām latviešu kultūras dienām Sidnejā. Taču ne jau bez pacēluma un saviļņojuma 1873. gadu atcerējās arī latvieši dzimtenē, kaut tur skaitlim 100 līdzās nācās piekabināt vēl divus citus skaitļus — 50 un pat 33. Par spīti pēdējiem, arī Latvijā lielajai simtgadei bija veltīts ne mazāk darba un sirdsdedzes, tikai šur tur citādā izdomā un apveidos. Bet par to vairāk tālāk. 
Dabīgi, ka no tik liela pasākuma, kurā tik daudz ieguldīts, daudz arī sagaidām. Un te atkal sakāms tikai labākais, sevišķi pieminot aizskanējušās simtgades daudzveidību. Jau agrāk rakstījām, ka dziesmu svētkiem trimdā nav jābūt tikai koru sarīkojumiem vien, bet ka tajos jāparāda arī pārējā skaņu māksla, īpaši tā, ko tā dēvētā ikdiena nespēj sniegt. Rīgā, kur mēnesī notiek vairāk labu koncertu nekā visos Amerikas latviešu centros veselā sezonā, dziesmu svētki var joprojām būt galvenokārt koru svētki, kamēr mūsu apstākļos to vienkārši nevaram atļauties. Tādēļ ik daudzveidība, ja vien tā mērķtiecīga, nebūtu apstrīdama, un patiešām jāpriecājas, ka šai virzienā sākumā vēl svārstīgais ceļš beidzot ir stabils un drošs. Te gribētos izcelt tieši Klīvlandes svētkus, kaut vai tāpēc vien, ka agrāk šai pilsētā tā vēriena, kādu jutām šoreiz, vēl trūka. Par Ķelni savukārt bažu nebija jau sākumā — zinot eiropiešu līdzšinējo stilu, tur citādi nemaz nedrīkstēja būt. 
Tālāk, līdzās daudzveidībai, jāizceļ arī mērķtiecība — gan dziesmu svētku kopnorisē, gan atsevišķu sarīkojumu programmās. 1973. gadā vairāk nekā jelkad netrūka iemeslu kavēties ilgāk tieši atmiņās, un, ja tā būtu noticis, ļoti iespējams, ka ne vienam vien klausītājam (un klausītājai) noritētu pāra asaru vairāk. No nostalģijas vien tomēr nevar dzīvot, turklāt mums jādomā arī par tiem, kas nāk mūsu vietā un kam attieces pret pagātni nav tik subjektīvas. Tādēļ tās programmas, kas atskanēja Ķelnē un Klīvlandē (un te runa vispirms par instrumentālās un simfoniskās mūzikas koncertiem), atkal vienīgi jāslavē, jo tik daudz jaunas mūzikas vienkopus citur nav iespējams dzirdēt, šī jaunā mūzika bez tam bija interesanta, tā ka jācer, ka daļa no tās dzīvos arī vēlāk. Līdzīgi teicams bija garīgās mūzikas koncerts Klīvlandē, kurā tāpat dominēja jaunākas skaņas, kam līdzās vēl jāpiemin Ķelnē sarīkotais latviešu opermūzikas koncerts — kaut vai Uguns un nakts fragmentu dēļ vien, jo cik vairs ir to, kas šo izcilo operu vispār dzirdējuši? Ja nu tomēr kaut kas arī piebilstams, tad vienīgi par pašu kormūziku, konkrēti — par tiem pēdējos 20—25 gados radītiem vērtīgākiem (un lielāko tiesu pat godalgotiem) darbiem, kas vēl nekad nav atskaņoti un kurus „aizmirsa" arī šoreiz. Protams, liela daļa to vidū pa spēkam tikai lielākiem koriem, bet vai tāpēc vien tiem jāpaliek nedzirdētiem? Kā būtu, ja ik reizē divus trīs šādus darbus sagatavotu tikai tie kori, kas to spēj, kā tas jau bija, piemēram, 6. vispārējos dziesmu svētkos Latvijā? šiem darbiem koru koncertos tad būtu jādod 
īpaša vieta, visam kopkorim atstājot vienīgi tos darbus, kas visiem pa spēkam. Daudz vairāk pūļu kopā tas neprasītu, bet tādā veidā vismaz daļa no ieilgušā parāda pamazām būtu nokārtota. Beigās par pašiem atskaņojumiem. Tais koncertos, kuros piedalās profesionāli mūziķi, mākslinieciskais līmenis parasti ir augsts, un, ievērojot pieejamo, tāds tas bija arī šoreiz. Labākas gan varēja būt pāra koncertu telpas (piemēram, simfoniskajam koncertam Klīvlandē), jo arī tām svarīga loma atskaņojumu kvalitātē, taču šādi šķēršļi ne ikreiz novēršami, vai arī tos pamana par vēlu. Amatieru — koru — sniegums turpretim ne vienmēr bijis iespējami labākais, sevišķi dziesmu svētkos Amerikā. lemesli — nepietiekams darbs un aplama paļāvība, ka, kopā sanākot, gan jau būs labi. Tā arī šoreiz gadu pirms svētkiem viens otrs koris bija vēl tikai kaut kur pusceļā. Taču labāk organizētie reģionālie kopmēģinājumi un stingrāka disciplīna stāvokli grozīja, un uz lielās estrādes (Klīvlandē) dziesmas šoreiz skanēja jau manāmi citādāk nekā vēl tikai 1968. vai 1963. gadā. Tāpat varēja priecāties par itin respektējamo dziedātāju kopskaitu, kas starplaikā — ir Amerikā, ir Eiropā — nebūt nebija dilis, drīzāk otrādi. — Tā tiklab aizskanējušās simtgades kopnorise, kā atsevišķi sarīkojumi vēlreiz nepārprotami pierādīja, ka mūsu dziesmu svētku tradicija joprojām ir vitāla, dinamiska un mērķtiecīga. Un ja vien paši gribēsim, latvju dziesmas sauks mūs kopā arī nākošos 10, 25 un 50 gados, un cik tad 
vairs tālu līdz 2073. gadam! Protams, mēs nezinām, kāda būs mūsu gājzvaigznes tautu likteņu konstellācijā otrās lielās simtgades brīdī, bet vai 1873. gadā jel viens zināja to, kas notiks 1918. un 1973. gadā? Dažas lietas un notikumi — par prieku vēstures rakstītājiem — nāk un iet, kurpretim ik tautai nolemtā garīgā enerģija nezūd nekad. Šo Dieva likumu nespēj grozīt pat visspēcīgākās pasaulīgās varas, un tā priekšā tad arī mūsu iedrīkstēšanās mest skatu tālāk nav nebūt nedz eufoniska vārdu spēle, nedz ūtopisks sapnis. Tā kā abu trimdā notikušo dziesmu svētku vispārējā norise jau plaši aprakstīta laikrakstos, tad šeit iespiežam vienīgi mūsu līdzstrādnieku apceres par atsevišķiem koncertiem, beigās pievienojot vēl pāra cittautiešu rakstus. Latvijā notikušās svinības trimdas presē aprakstītas toties paskopi, šā iemesla dēļ par pēdējām savukārt sniedzam vispārīgāku atskatu, gan arī atzīmējot tikai galvenos faktus un — lai nedotu vielu nesalīdzināmā salīdzināšanai — atturoties no spriedumiem, kas šobrīd vēl nevar būt bezkaislīgi. Beidzot vēl mazu atkāpi sakarā ar šā ievada virsrakstā lasāmo seku Ķelne—Rīga —Klīvlande. Ja mums būtu bijis lemts 1873. gadu atcerēties visiem kopā pašiem savā valstī, galvenās svinības notiktu tradicionālajā Jāņu laikā, jūnija otrā pusē, bet tiktāl vēl neesam. Tautiešiem dzimtenē dziesmu svētki Rīgā jārīko Maskavas atļautajā „vēsturiskajā jūlijā", kamēr mēs svešatnē esam atkarīgi no garajām nedēļu nogalēm un dabūjamām telpām. Tādēļ dziesmu svētki Klīvlandē šoreiz varēja notikt tikai pret vasaras beigām, no 31. augusta līdz 3. septembrim, bet Ķelnē — no 19 līdz 22. jūlijam. Tā pēdējie tīri neviļus sakrita reizē ar dziesmu svētkiem Rīgā (21. un 22. jūlijā), un vienīgi oficiālais svētku sākums Ķelnē bija mazliet agrāks, šo pāra dienu dēļ tad nu Ķelni pieminējām pirmo, to pašu seku paturot arī tālāk. 

52 “Latvju Mūzika” nr. 7 (01.01.1974.) | Arvīds Berķis

DZIESMU SVĒTKI ĶELNĒ*... 
SVĒTKU ATKLĀŠANAS AKTS 
Es jau biju to ļautiņu, Dziedātāju, runātāju. T.dz. Daina saka, ka neesam tikai dziedātāju tauta vien, kādēļ nav jābrīnās, ka dziesmu svētkos tur arī daudz runu, kas nogurdina dziedātājus un garlaiko vienu otru klausītāju. Lai šīs abas labās un neiztrūkstošās latviešu tautas īpašības viena otru daudz netraucētu, Ķelnes svētkos jau ceturtdien priekšpusdienā, 19. jūlijā, bija iekārtots atsevišķs sarīkojums, kas vadonī nodēvēts par svinīgu dziesmu svētku atklāšanu. Šo atklāšanas aktu ieskandināja seno latviešu mūzikas instrumentu tridekšņu skaņas, kurām sekoja Alberta Jēruma vadītā kopkora un simfoniskā orķestra atskaņotā Jāņa Mediņa himna Tev mūžam dzīvot, Latvija un Baltijas valstu karogu ienešana. Pēc tam kopkoris ar orķestri atskaņoja L. Apkalna kantāti Latviešu Dievs, kuru arī diriģēja A. Jērums (ne A. Norītis, kā vēlāk lasījām pāra laikrakstos). Soliste šai skaņdarbā bija Stokholmas karaliskās operas dziedone Ileāna Pētersone, bet teicēja — aktrise Dagmāra Kurmiņa. Latviešu Dieva atskaņojums — trūkstot pieredzējušam profesionālam orķestra diriģentam —- gan sagādāja vilšanos. L. Apkalna kantātes pamatceltne viscaur balstās simfoniskajā skaņrakstā, uz kā tad vietvietām, norises iezīmējot, izceļas kora un solistes dziedājumi. Nedrošajā orķestra spēlē neziņā aizgāja skaņrakstā izteiktās latviešu tautas gaitu un sengaitu noskaņas. Pazuda kantātes ievada mistiskās aizlaika ieskaņas pirms Dieva sauciena "Lai top tauta!" Orķestra nedrošības dēļ nedroši jutās arī kori, tāpat — citādi ļoti labā interpretējumā — grūti bija turēties savā vietā arī solistei. Skaidri, bet manuprāt par daudz drāmatiskā noskaņā savu partiju teica D. Kurmiņa. Sakarā ar minētajiem apstākļiem saburzīts un neattaisnojamā steigā izskanēja arī izteiksmīgais kora dziedājums kantātes beigās — sauciens „celies, latviešu Dievs!" Pēc tam sekoja runas un apsveikumi, no kā visa LM lasītājus vairāk varētu interesēt šo dziesmu svētku rīcības komitejas priekšsēža komponista Longīna Apkalna ievadruna. Red. ievija. Lai gan L. Apkalna runa mūsu avīzēs atstāstīta samērā plaši, tās saturs nepārprotamāk atklājas tikai pilnā tekstā.Tādēļ iespiežam to gandrīz in extenso, izlaižot vienīgi kontekstam nesvarīgāko: —
#Q (Longīnga Apkalna uzruna)

Latvju dziesmu svētku simtgade (...) ir kā krustceles, kurās vēršam skatus gan atpakaļ, gan uz priekšu. Aiz mums latviskās mūzikas kultūras 100 gadi un aiz tiem vēl mūsu tautas dziesmu sirmie mūži, kas mērojami ne vairs gadu simtiem, bet gan gadu tūkstošiem. Kur šais krustcelēs atrodamies mēs, kas šodien esam pulcējušies šeit, Reinas krastos? Kāds mūsu uzdevums latviskās kultūras tālākgaitā? No okupētās dzimtenes Latvijas nepārtraukti nāk ziņas par "lieliem kultūras veikumiem". Skaidri redzams, ka šo veikumu masā neparādās itin nekas, kas sajūsminātu latviešu tautu tā, kā agrākie izcilie mākslas dzīves sasniegumi un notikumi. Neviena radoša latviešu kultūras darbinieka vārds nav kļuvis pazīstams ārpus Latvijas robežām, arī Krievijā nē. Statistika neapgāžami rāda, ka, piemēru minot, pirmsrevolūcijas gados Pēterburgā ik gadus tika atskaņots vairāk latviešu autoru skaņdarbu nekā tagad pēc okupācijas Ļeņingradā. Nesen izdarītas aplēses liek secināt pārsteidzošo faktu, ka Rietumvācijas radiofoni producējuši pēdējos 20 gados vairāk latviešu komponistu skaņdarbu, nekā to darījuši Pad. Savienības raidītāji ārpus Latvijas robežām. Ne Latvijā, bet gan svešatnē radušies mākslas darbi, kas tiklab dziļi saviļņojuši latviešu publiku, kā arī ar savu brīvo, svaigo ieceri guvuši starptautisku ievērību. Attiecībā uz okupētās Latvijas kultūras veiksmi tā ir skumja bilance. Tās iemesls nav meklējams vienīgi nacionālisma apspiešanā, kādu praktizē lielkrievu imperiālisms. Pastāv tautas gara brīvības likme, zem kuras kultūras vērtību rašanās nav iespējama. Saknes uz dzīvības sulām tiek nožņaugtas, ja radošā mākslinieka un viņa tautas dvēselēm nav iespējams vienoties patiesā gara kopībā, kas tiecas izpausties dažādos veidos — arī šais trijos vārdos: Dievs, svētī Latviju! Latviskās pagātnes dārgumu melīga nonievāšana un tagadnes nejēdzību slavināšana plaisu padziļina. Nespēcība necieņas un nievājumu priekšā nākotnē stāvokli vēl saasinās. Tas viss nozīmē, ka māksliniekam nav iespējams uzrakstīt ik gadus obligātās partijas un režīma himnas un starplaikā radīt pilnvērtīgus mākslas darbus. Kaut daži no mums šeit ar šādu teorētisku iespēju rotaļājas, tā acīm redzot nepastāv. Par kultūras stāvokli okupētā Latvijā mēs varam spriest un līdzi runāt, jo katrs no mums par to pēc vēlēšanās var informēties. Gluži citādi tas Latvijā. Tur trimdas veikumus latviešu kultūrā slēpj. Pēc viņu plāna mēs nedrīkstam nemaz eksistēt. Mūsu šodien šeit nav, jo mēs nedrīkstam šeit būt. Un ja tomēr nav iespējams noliegt, ka mēs esam, tad jāmēģina lūkot mums kaut kā aizbāzt muti. Latvijas okupantu režīms nevarēja labāk sevi atmaskot, kā likdams nule Helsinkos apcietināt mūsu brīvi vēlētos pārstāvjus, kas tur bija ieradušies atgādināt Latvijas tiesības. Mēs esam lepni, ka šie mūsu pārstāvji šodien atrodas mūsu vidū, un suminām viņus. Okupācijas režīma kalpi noziedzīgi mēģina saskaldīt latviešu kultūras kopīgumu, atzīstot tikai to, kas tajā izaug ar okupācijas režīma svētību. Šie fakti ir izšķiroši mūsu dziesmu svētku programmas sakārtošanā: tā kā ārpus Latvijas dzīvojošiem autoriem tiek varmācīgi aizsprostots ceļš uz tautu dzimtenē, tad mūsu pienākums ir vispirmā kārtā dot viņiem forumu, kur parādīt savus veikumus. Ja kādam okupētās Latvijas māksliniekam izdodas tikt pie kādas stila atklāsmes, ko mēs šeit pazīstam jau gadiem ilgi, tad šāds mākslinieks labākā gadījumā aktuāls okupētajai Latvijai, bet ne mums. Lai neviens mums neprasa "svēto govju" pielūgšanu. Mēs nekad nekultivēsim ilūzijas, ka kāds mākslas darbs tikai tādēļ vien ir vērtīgs un ievērojams, ka tas radies uz Latvijas zemes. Mākslas darba vērtēšanai pamatā jāliek vispār atzītas mērauklas, ne saldsērīgas jutoņas jeb ... nostalģijas. Latvijas zeme mums visiem dārga. Taču pieņēmumam, ka latvju kultūras vērtības rodas tikai uz šīs zemes, šīs zemes iedzīvotāju vidū, (. .) nav nekāda pamata. Kas tad paliek pāri latvju kultūrā, ja atņem nost veikumus, kas aizvadītās simtgades posmā rakstīti ārpus Latvijas? Jāzepa Vītola Beverīnas dziedonis (...) rakstīts ārpus Latvijas robežām. Jāņa Mediņa Uguns un nakts lielākā daļa ir radusies Sibirijā un Tālajos Austrumos. Kas paliktu pāri no Raiņa darbiem, ja no tiem atņemtu veikumus, kas radušies viņa ilgās trimdas gados? Un beidzot arī Baumaņu Kārļa Dievs, svēti Latviju — himna, kuras simtgadi šodien pieminam, kas mums šķiet latviskuma visīstākā kvintesence, šī dziesma, šie vārdi ir uzrakstīti ārpus Latvijas zemes (...) Latvijas zeme ir svēta lieta. Tik svēta, ka lai neviens mūs nemēģina noķert kādā slazdā, ieliekot šo svētumu tur par ēsmu! Gara robežas nav nospraužamas konferencēs un paktos. Gars stāv pāri cilvēkiem un zemēm. Un brīvais latviešu gars šodien ir mūsu vidū. Šai svētku vietā viņš gādā par Latvijas dvēseles telpas neaizskaramību. Brīva Latvija ir tur, kur ir brīvi latvieši. Pastāv tikai viena latviešu kultūra, kuru rada latvieši — lai kur tie arī atrastos. Nekā nepalīdz patiesības noklusēšana un slēpšana: latviešu kultūras avangards šodien neapšaubāmi atrodas ārpus Latvijas ģeogrāfiskās telpas robežām. Mēs redzam jaunas sejas mūsu vidū. Ar mums ir latvju jaunatne, kurai pieder Latvijas nākotne. Mūsu dziesmu svētki ievirzās latvju jaunatnes zīmē. Mēs jūtamies lepni ar to un labprāt uzņemamies pienākumus, ko mums šī zeme uzliek, proti: šai zīmē mūsu sarīkojumu saturs, mūsu dziesmu svētku programmas arvien vairāk vērsīsies ar skatu nākotnē, parādīs visu jauno latviešu kultūrā, uzturot augstu latviešu mākslas standartu. Atskatā uz mūsu dziesmu svētku simtgades tradiciju mēs redzam, ka pagātnē tas arī vienmēr tā ir bijis: dziesmu svētki vienmēr ir bijuši latviešu mākslas laikmetīgo vaibstu demonstrācija. Lai Dievs dod, ka tad arī pašā Latvijā rodas augstas kvalitātes mākslas darbi, kas var bagātināt mūsu sniegumu klāstu. Varbūt uzkritis, ka šorīt šeit mazvien atskanējis latvju trimdas vārds. Arī tas notiek, apzināti nostājoties latvju jaunatnes zīmē, jo — vai tiešām tik skaidrs, ka trimdu var mantot iedzimtības cejā? 

#RIGENSIS #DEF (Longīna Apkalna vēstījums par to, kas ir trimda)
Latviešu valodas vārdnīca paskaidro, ka trimda ceļas no trimdīt, kas nozīmē to pašu kā tramdīt. Trimdas jeb eksila pjedestālam bez jebkādām šaubām ir liela nozīme mūsu politisko prasību deklarēšanā. Bet kā latvju kultūras cēlāji mēs negribam būt nekādi tramdīti bēguļotāji. Droši un apzinīgi mūsu jaunatne iestājas par latviešu lietu tai pasaules daļā, kur valda brīvība. Ļoti daudz runādami par savu trimdu, mēs visus šos gadus pārāk maz esam runājuši un domājuši par iekšējo trimdu, kādā iedzīta mūsu tauta dzimtenē. Tas savādi, jo, piemēram, vācieši no sava despotiskā režīma laika labi pazīst šo jēdzienu un bieži runā par „innere Emigration". Mums, kas esam no tās smagi skarti, trūkst pat īstena apzīmējuma šim jēdzienam: iekšējā trimda, iekšējā emigrācija, skan latviešu valodā nepierasti, sveši. Un pie tam nav šaubu, ka mūsu dzimtenē dzīvojošās tautas labākā daļa nes šo iekšējās emigrācijas jūgu. Nes ar sen apgūtu prasmi un veiksmi. Jo kā tad citādi latvieši savās līdzšinējās likteņa gaitās, kas drausmu pārpilnas, būtu varējuši atnest līdz mūsdienām latvju tautas dziesmas tūkstošgadīgo mantojumu, ja nebūtu to glabājuši un kopuši šādā iekšējā emigrācijā paši uz savas nebrīvās zemes. Tautas atmoda un valsts neatkarība mūsu (....) simtgades atskatē, izrādās, ir bijusi tikai samērā īss šīs iekšējās trimdas pārtraukums. Tā turpinās. Nešaubīsimies, ka tikpat veiksmīgi kā izgājušos gadsimtos. Pēdējā laikā no okupētās Latvijas nāk palīgā saucieni sakarā ar krievu iepludināšanu Latvijā, ar svešinieku pārsvara draudiem. Aug bažas, ka Latvija varētu Krievijas valstī zaudēt republikas tiesības un līdz ar to arī kultūras patstāvību. Tas būtu liels apdraudējums latvietībai, latviešu kultūrai, latviešu valodai. Mūs šeit t.s. trimdā tas viss vairs nebaida. Mēs esam pierādījuši, ka visas šādas briesmas varam pārvarēt un pie tam vēl celt un vairot latviešu kultūras vērtības — spilgtāk un spirgtāk, nekā to pašlaik iespēj tautieši dzimtenē savā lielajā pulkā. Mēs zinām, kā mēs tiekam galā ar asimilāciju, ar svešas vides vilinājumiem, kā mūsu bērni paliek pie latviešu valodas, latviešu kultūras. Mēs šodien (...) sakām tautai dzimtenē: uzmanaities, bet nebaidaities, mēs jums tagad draudošās briesmas pazīstam jau sen! Tās ir pārvaramas. Raugait, kā mēs tās esam pārvarējuši. Briesmas un grūtības arī jums beigās kļūs — spēka avots. Latvju ģēnija sauciens skan. To sadzird jaunie latvieši tur, šeit, visur. Tas paceļas senajās dziesmās un stiegro kuplos dzietos no vecās kultūras 1000-gadīgajām saknēm. Nekas, nekāda vara nespēs saraut vienotības saites starp latviešiem dzimtenē un ārpus tās. Latviešu tauta, latviešu kultūra nav dalāma. Tā ir — dabas spēks. Šī spēka pastāvēšanu var apšaubīt tikai tas, kas šaubās pats par sevi. Ķelnes pilsēta ir šodien vistuvākā vieta apspiestajai dzimtenei, no kuras latvieši brīvībā var pacelt savas balsis latviešu dziesmu svētku un Latvijas himnas simtgadē. Es lūdzu brīvo latviešu augstākās pārstāvības Latvijas atjaunošanas komitejas Eiropas centra vēlēto priekšsēdi atklāt 3. Eiropas latviešu dziesmu svētkus. — (L. Apkalns) 

Pēc L. Apkalna tad nu nāca svētku oficiālais atklājējs, jau pieminētā LAK EC priekšsēdis Pauls Reinhards, kura runai savukārt sekoja Latvijas un Rietumvācijas himnas. Bez tam šai aktā piedalījās ap 10 citu gan latviešu, gan cittautu runātāju, kam vēl bija pievienota rakstveida apsveikumu nolasīšana. Red. 

Beidzot atkal dzirdējām mūziku — šoreiz kopkora un orķestra atskaņoto Jāzepa Vītola Beverīnas dziedoni, ko vadīja Arvīds Norītis. Tas izskanēja labi, kaut arī ne tik jūtīgi un svaigi, kā to dzirdēju iepriekšējās dienas mēģinājumā. Garās runas acīm redzot bija atstājušas iespaidu, nogurdinot tiklab kora dziedātājus, kā orķestra mūziķus. 
Arvīds Berķis 

53 “Latvju Mūzika” nr. 7 (01.01.1974.) | Arvīds Purvs


OIKŪMENISKAIS DIEVKALPOJUMS UN TĀ MŪZIKA 
Būt Ķelnes domā jau ir piedzīvojums pats par sevi. Bet ja tas ir latviešu dievkalpojums, kas notiek šajā grandiozajā dievnamā, tad notikumam jau ir vienreizības elpa. Sarīkojumu satura ziņā 3. Eiropas latviešu dziesmu svētku rīkotāji, par spīti mazākai materiālai bāzei nekā ASV vai Kanādas svētkos, bija rīkojušies vērienīgi, arī runājot par dievkalpojumu. Rezultātā — pirmoreiz Ķelnes doma vēsturē notika ne tikai dievkalpojums latviešu valodā, bet oikūmenisks dievkalpojums vispār. Tā kā atsevišķa garīga koncerta svētkos nebija, šai dievkalpojumā bija uzņemta plaša mūzikālā programma, kurai nebija tikai „kuplināšanas" raksturs, bet kas veidoja jau daļēju koncertu ar vairākiem plašiem un nozīmīgiem latviešu garīgiem skaņdarbiem. Dievkalpojums notika 19. jūlija pēcpusdienā, un to vadīja archibīskaps A. Lūsis, viņš sacīja arī svētrunu, un latviešu pārstāvis Vatikānā monsinjors Dr. K. Ručs teica lūgšanu ar tēvreizi. Bez viņiem dievkalpojumā aktīvi piedalījās vēl deviņi garīdznieki: prelāts Dr. L. Vārna, priesteris A. Černijs, prāvesti J. Tēriņš, A. Birznieks, J. Turks, A. Mitulis, E. Rozītis un R. Mužiks un mācītājs A. Gulbis. Daudzo garīdznieku piedalīšanās svinīgo dievkalpojumu paildzināja, un likās, ka šādos apstākļos tā apvienojums ar koncertam atbilstošu muzikālu programmu nebija no laimīgajiem. Taču te domas var arī dalīties, jo lielā svētku reizē minūtes jau tā neskaita kā ikdienas notikumos. Idejiski sarīkojums katrā ziņā izdevās. 

Diemžēl, ne gluži attaisnojās tā mūzikālā daļa vai pareizāk — koru ieguldītās pūles. lemesls: rīkotāji nebija paredzējuši vai sagaidījuši akustiku ar tik daudzkārtīgām atbalsīm. Katra dziedāta vai spēlēta nots, ātrāka par ceturtdaļu, pārvērta ik skaņdarbu gandrīz neizsekojamu skaņu un atskaņu jūklī. Sevišķi tas izpaudās kordarbos ar ērģeļpavadījumu, un to bija visvairāk. Līdz ar to nullei tuvojās teksta saprotamība. Minēto problēmu ietvarā vislabāk realizējās apvienoto vīru koru dziedātais J. Vītola Rekviēms (R. Bebra teksts), ko diriģēja Alberts Jērums. Šis gan mazais, bet garos toņos ieturētais a cappella darbs īsti atbilda kā katedrāles radītai atmosfairai, tā akustikai. Jābrīnās, kādēļ gan šo jauko dziesmu nedzird dziedam Amerikas kontinentā. Nepiedodami, ka dziesmu lapiņā gan bija atzīmēti korāļu resp. draudzes dziesmu, bet ne Rekviēma un citu kordarbu tekstu autori. No jaukto koru sniegumiem laimīgākais bija H. Pavasara Sub pondere (K. Kundziņš), ko A. Jēruma vadībā atskaņoja apvienotie Anglijas kori. Arī šīs dziesmas nošu rakstā nav daudz strauju kustību, un līdz ar to esošos apstākļos tā iederējās labāk. Turpretim šo pašu koru dziedātā V. Baštika Slavas dziesma, tāpat L. Garūtas Dievs, Tava zeme deg, ko atskaņoja Londonas un Viduszviedrijas kori, nespēja radīt vajadzīgo iespaidu, jo dzīvo tempu dēļ kopskaņa akustikas labirintos pazuda vai bija neskaidra, un drāmatiskiem uzliesmojumiem koris lielajai telpai likās vienkārši par mazu. Žēl. V. Baštika Slavas dziesma (ar ērģeļpavadījumu) bija īpaši rakstīta šim sarīkojumam un pieredzēja pirmatskaņojumu (kas dziesmu lapiņā tāpat nebija minēts). Tekstam autors izmantojis K. Kundziņa korāļa "Cik varena ir pasaul's telpa" vārdus, un dziesma ir himniski spēcīga, nesarežģītā faktūrā. Tā var lieti derēt tiem koriem, kas sūdzas, ka latviešu komponistu garīgās dziesmas parasti klusi sākas un klusi beidzas. L. Garūtas kantāte Dievs, Tava zeme deg (Andr. Eglītis) nebija tai pilnajā versijā, kādā to atskaņoja kara laikā Latvijā, bet H. Pavasara saīsinājumā, kam pēdējais turklāt devis jaunu ērģeļu priekšspēli. Solo partija tajā bija uzticēta Stokholmas operas solistei Ileānai Pētersonei, un viņas plašā balss spītēja visiem Ķelnes doma grandiozajiem apmēriem, parādot tās īpašnieci kā izcilu mākslinieci, šo skaņdarbu diriģēja prof. Arvīds Norītis. Visus ērģeļu pavadījumus, liturģiju un divus solo — ievadā pirmo daļu no L. 
Apkalna Quatemio Latviensis un izskaņai Alfr. Kalniņa Skerco — veica Anita Rundāne no Kanādas. Viņas uzdevums nebija viegls, jo, cik zināms, viņai bija jāiepazīstas ar pilnīgi nepazīstamām ērģelēm ļoti minimālā laika sprīdī: doma pārvaldnieki nevēlas, ka traucē daudzo dievnama apskatītāju gidu paskaidrojumus. Bet A. Rundāne jau ir savas nozares meistare šā vārda īstā nozīmē, tā ka ar visu to viņas Ķelnes doma debija bija sekmīga. Kordziedātāji un tautas deju kopu dalībnieki, visi tērpušies tautas tērpos, devās uz domu kopīgā gājienā, kas virzījās cauri pilsētas veikalu centram, tā saistot ir pašu ķelniešu, ir tūristu uzmanību. Tādēļ parastā gājiena pirms kopkoru koncerta šoreiz nebija, un šāds izkārtojums novērsa tiklab problēmatisko publikas drūzmēšanos pie zāles ieejas, kā arī paša koncerta nosebošanos. 
Arvīds Purvs 

54 “Latvju Mūzika” nr. 7 (01.01.1974.) | Arvīds Purvs
LATVIEŠU JAUNĀS INSTRUMENTĀLMŪZIKAS KONCERTS 

* šīs piezīmes lasāmas atsev koncertprogramma. kas bija iespiesta ne tikai augšā recenzētajam, bet arī citiem Ķelnes dziesmu svētku galvenajiem sarīkojumiem. Red. 


No visiem dziesmu svētku koncertiem jaundarbu koncertu rīkošana arvien saistās ar lielāko risku, jo, sākot priekšdarbus, paši atskaņojamie darbi parasti vēl nemaz nav sākti rakstīt, līdz ar ko programmas saturs līdzinās lielai jautājuma zīmei. Tā bija arī Ķelnē. Bet risks attaisnojās 100% un vēl ar uzviju — piecu jauno opusu pirmatskņojumi pierādīja, ka latviešu instrumentālmūzikas jaunrade ir ne tikai dzīva, bet jo spirgtu vēsmu apņemta un daudzpusīga. Efektu palielināja apstāklis, ka koncertā jau arī reprezentējās viss mūsu laikmetīgās mūzikas avangards: Apkalns, Jērums, Ķēniņš, Pone un Šēnfelds. Tas bija jaundarbu koncerts vispatiesākā nozīmē. Brīnumainākais tas, ka programma ļoti uzskatāmi parādīja ne tikai mūsu jaunrades zarojumus vispār, bet arī dažādos ceļa virzienus. No septiņiem programmas skaņdarbiem neviens nebija iecerēts gluži vienādā stilā, tā sagādājot pārsteigumu īpaši tiem mazāk informētiem klausītājiem, kas parasti ar vieglu roku domājas mest visu tā dēvēto moderno mūziku pāri vienam dzīvžogam. Tā kā simfoniska orķestra angažēšana bija paredzēta kopkora un latviešu opermūzikas koncertiem un pirms pašiem svētkiem rīkotāji izšķīrās par orķestra piesaistīšanu arī atklāšanas sarīkojumā, tad tīri praktisku apsvērumu dēļ visi autori bijuši aicināti savus darbus rakstīt ne plašākam kā maza kamerorķestra sastāvam. Pašu kamerorķestri — 14 mūziķu lielo The Avon Chamber Ensemble — Alberts Jērums, jaundarbu koncerta atbildīgā persona, bija sarunājis un atvedis uz Ķelni no Anglijas. Ansambļa sastāvs: divas vijoles, altvijole, čells, flauta, oboja, divas klarnetes, mežrags, trompete, trombons, klavieres vai ērģelītes un divu mūziķu apkalpota plaša sitamo instrumentu baterija. Diriģēja Gundaris Pone, kam šī bija latviešu dziesmu svētku diriģenta debija. Bez minētā ansambļa koncertā vēl piedalījās pianiste Daina Borgiele un ērģelniece Anita Rundāne. Koncerts notika ceturtdienas vakarā, 19. jūlijā, Gircenicha lielajā zālē. Pirmais skaņdarbs un reizē pirmatskaņojums — 
Alberta Jēruma Eseja kamerorķestrim. 
Autors, kas — paša vārdiem — "nav zaudējis ticību, ka no tik sažuvuša citrona kā melodijas vēl (nevar) izspiest kādu pilīti svaigas sulas", šai darbā runā skaidrā tradicionālu nošu, paužu un taktu valodā. Kompozicija veidota končertantes stilā, kur trim grupām (stīgu kvartetam un koka un metalla pūšamiem instrumentiem) ik katrai visai patstāvīgi uzdevumi. Autors pats programmas piezīmēs:;" norāda: 

#Q
"Esejas uzdevums (...) nav nedz analizēt, nedz pierādīt, bet gan dot tikai sakarīgu pretmetu virkni. Šaubos, vai tematisko sakarību, kas balstās uz kvartas un sekstas (arī septimas) intervallu un to apvērsumu kombinācijā, pabiezā balsu vijuma dēļ būs iespējams saklausīt, bet ar aci tā saskatāma viegli. Tā kā dzirdēti — šie senie maldi! Kādēļ rakstīt to, ko mirstīga auss nesadzird ? Kādēļ brist pāri upei, ja turpat blakus laivinieks ceļ labprāt un labprāt arī nopelna? Šādam argumentam arvien ir solids pamats, īpaši ja nav pierādīts, ka Esejā autors vispār būtu bridis. Der vienīgi aizrādīt, ka formas piecu posmu secība ir leni-ātri-lēni-ātri-vidēji, pie tam malējie posmi ir ar zināma svinīguma iekrāsu. Apmēram pret vidu darbā pavīd pāris lielfražu stīdziniekos. To vienīgais uzdevums — provocēt." 

Kā jau autors bija paredzējis pats, intervallu un apvērsumu kombinācijām bija grūti izsekot, bet kopiespaids liecināja, ka Jēruma mūzika ir aktīva un bez liekvārdības. Tieši tas pavairoja šī skaņdarba īpatsvaru, un, liekas, šai ziņā autoram šoreiz īsti sekmējies trāpīt naglai uz galvas. Jau ar šī skaņdarba atskaņojumu kļuva skaidrs, ka arī gados vēl jaunie ansambļa mūziķi ir talantīgi mākslinieki ar techniski augstu spēles prasmi. 

Otrs pirmatskaņojums un — tāpat kā iepriekšējais — šim koncertam īpaši rakstīts skaņdarbs bija Longīna Apkalna Vizmas kamerorķestrim. A. Jērums savā dziesmu svētku vadonī ievietotā rakstā „Simtgade plus" raksturo Apkalnu koncertā reprezentēto autoru vidū kā visgrūtāk atšifrējamu un klasificējamu, jo Apkalna interešu loks ir ļoti plašs, un tas atspoguļojas arī viņa stilā. 
#Q
Jērums turpina: "Vairāk nekā iepriekšējos darbos (...) Vizmās Apkalns nodarbojas ar statiskās skaņas modulācijām. Kustība panākta, sabiezinājumiem pārejot caurspīdībā, šauros intervallus nomainot ar kompaktākas kopskaņas masu, kas pieder paplašinātas seriālās sistēmas attīstībai. Bet arī viņš vairs nesamierinās ar tām tembra iespējām, ko dod 12 toņu kombinācijas vien, meklēdamies tālāk ceturtdaļās un astotdaļās". 

Tā kā visas zīmes rāda, ka programmas piezīmes par Vizmām sacerējis skaņdarba autors, tad lai par tā ieceri izsakās arī viņš: 
#Q
"Skaņdarba tema: mūzikas materiāla inspirātīvas lāsmas un laistīgumi. Skaņrakstā struktūru veido statisku skaņu posmu plākšņojumi. Plākšņojumu telpīgums mainās — sabiezinājumi sadilst caurspīdībā, kam seko atkal jaunas skaņu materiāla kompilācijas. Nekustīgus maztoņu kopskaņus, kuru atsevišķas sastāvdaļas dažreiz iziet ārpus temperātās 12 toņu skaņkārtas (ietiecas tātad I/4 un l/8 toņos), nomaina skaņu sablīvējumi ar ātri pulsējošām, itin pēkšņām kustībām. Vairākās vietās uzskatāmi iezīmētām teikumfražu līnijām labi saklausāma dodekafona struktūra. Statiski zvilnīgo saskaņu plākšņojumu maiņās Vizmas rod savas kompozitoriskās formas apveidus, kādi tie izriet no raksturoto kāpinājumu un atslābumu iekšējiem spraigumiem." 

Citiem vārdiem, jaunā kompozicija stāv krietni prom no konvencionālām mūzikas formām un veidoliem. Patiesībā autors ķēries pie visai grūta uzdevuma, jo kamerorķestra sastāvs it kā neietelp šajā mūzikas valodas jomā. Taču Apkalns pratis šīs robežas lauzt ar mazu elektrisku ērģeļu iesaistīšanu. Salīdzinājumā ar to, kas šajā virzienā notiek mūzikas pasaulē vispār, vai ar G. Pones skaņdarbiem, Apkalna Vizmas pārdrošības meklējumus neparāda, bet pieticīgajā latvju instrumentālmūzikas audumā tās noteikti ievelk savu neierastas krāsas dzīparu. 

Kā trešam jaundarbam pirmatskaņojumā vajadzēja atskanēt Eduarda Šēnfelda Variācijām klavierēm un sitamiem instrumentiem. Diemžēl, koncerta vakarā saslima paredzētā sitamo instrumentu spēlētāja, un rīkotājiem bija jāizšķiras vai nu par skaņdarba neatskaņošanu vispār, jeb tā daļēja, proti, tikai klavieru partijas atskaņojumu. Lēmums, visai neierasts, bija otrai iespējai par labu. Dodekafoniju atgādinošo partiju, kurā trīs toņu motīvs variēts uz piecu nošu pasāžas saistītāja fona, Daina Borgiele interpretēja techniski droši un ar mūzikālu dzirksti. Pianiste tā par savu darbu droši vien jutās gandarīta. Tomēr — zinot, ka skaņdarbs tiek parādīts bez visu paredzēto instrumentu līdzdalības, interese to klausīties mazinājās. Sak', ja jau sitamo instrumentu partijas tik mazsvarīgas, kādēļ tad autors tās vispār pūlējies rakstīt? Koncerta pirmās daļas noslēgumam Anita Rundāne atskaņoja divus ērģeļdarbus: Ādolfa Ābeles Fugu c-mollā un Tālivalža Ķēniņa Tokātu no viņa ērģeļu svītas. Fuga, par ko tās autors saņēmis KF balvu, gan jau rakstīta 40-to gadu beigās Valkas nometnē Vācijā, kur Ābele to pieticīgos apstākļos arī jau spēlējis, bet šoreiz tā pirmo reizi atskanēja no lielu ērģeļu stabulēm, kā tā iecerēta. Skaņdarbs izvērsts plašās kontrapunktiskās līnijās, un tas ieturēts autoram raksturīgā klasiski romantiskā faktūrā. Atskaņojumā gan likās, ka beigu posmā pietrūka gaidītā kāpinājuma. Nu jau daudz dzirdēto Ķēniņa Tokātu Rundāne spēlēja ar ierasto vērienu un virtuozitātes žilbinājumu. Ja programmā nebija neviena ērģeļdarba pirmatskaņojuma un Rundānei jau techniskas grūtības nav problēma, tad jāsecina, ka šim žanram latviešu komponisti pieskaras vismazāk. Koncerta otrā daļā klausītāju priekšā stājās atkal G. Pone ar kamerorķestra mūziķiem, pie kam ne tikai kā diriģents, bet arī kā autors. Nav ne mazāko šaubu, ka ne viens vien klausītājs šo brīdi gaidīja ar klusām bažām — prātos vēl nav norimuši iespaidi par Pones klavierdarba atskaņojumu iepriekšējos dziesmu svētkos Hanoverā. Bet viņi — sakarā ar Pones jauno muzikālās izteiksmes seju — piedzīvoja pārsteigumu un varbūt tieši tie paši klausītāji šoreiz pēc jaunā skaņdarba atskanēšanas sagādāja ovācijām līdzīgus aplausus. 

Pone savam skaņdarbam devis latīnisku virsrakstu De Mundo Maģistri loanni: echus, voces, tintinnabulaque ex antiquiate rigensi (1973). Piezīmēs lasāms, ka kompozīcija veltīta Rīgas pilsētai:
#Q
 "leceres pamatā vecās Rīgas ordeņu pils pagrabi ar senajām skaņām, atskaņām, balsīm un zvaniem, kas tur virmoja pirms 600 gadiem. Idejiskā plāksnē izvirzīts Viduslaiku fanātisms, kāds tas valdīja 14. un 15. gadsimtā un kura ledaini intellektuālie paraugi reizēm attēloti arī šodienas mākslā.

Meistara Jāņa pasaules skaņrakstā technika un mūzikālā faktūra balstīta skaitļu sērijās un 12. g.s. dialektikas likumos. Jāapbrīno autora prasme šajā programmatiskajā mūzikā radīt to gandrīz fiziski izjūtamo spriegumu, kas nepārtraukti aug garajā un šķietami monotonajā sākuma posmā un tad atrod atbrīvošanos gonga dārdienos. Pone nebūtu Pone, ja nemeklētu arī jaunus izteiksmes līdzekļus. Dažam šo rindu lasītājam varbūt uz vaiga parādīsies smīns, lasot, ka bez "legālizētiem" instrumentiem — preparētām klavierēm, divām vijolēm, divām klarnetēm un sitamiem instrumentiem (marimbu, Jāvas gongiem, zvanu spēli, bungām) — un to spēlētājiem, autors nodarbināja vēl 18 jauniešu, kas, izvietoti pa visu estrādi, pūta pudelēs, un četrus citus, kas purināja papes saplākšņus. Bet šo skaņdarbu nevar ne īsti aprakstīt, ne ieskaņot lentā, tas vienkārši ir jādzird katram pašam un jāpārliecinās, ka visi instrumenti un neinstrumenti apbrīnojami bija vietā, lai radītu pareizos iespaidus. Ka šādu iespaidu koncertā arī panāca, liecināja ap 1000 klausītāju sagādātā aplausu vētra. 
Ir pilnīgi skaidrs, ka Pone atrodas mūsu mūzikas avangarda priekšgalā, jo pēc Rietumu pasaules mērauklām, atkal citējot Jērumu, viņš no latviešiem vienīgais pieder īstai avangardistu ciltij un ne tikai ar mūziku, bet arī ar savām deklarācijām par mākslu un mākslas attiecībām pret konkrētām dzīves parādībām. Un tikpat skaidrs — bez viņa latviešu mūzikas jaunrade nav iedomājama. Meistara Jāņa pasaule ir meistardarbs, kuram savā žanrā mūsu mūzikā nav līdzinieka. Reizē jāizceļ tas, ka Pone visā koncertā apliecināja sevi arī kā lietpratīgu jaunlaiku mūzikas diriģentu un interpretu, kāda mums otra nav. Koncerta beigās — Tālivalža Ķēniņa 4. simfonijas pirmatskaņojums. Šī simfonija rakstīta speciāli šim koncertam, tai pat laikā reālizējot Kanādas valsts kultūras padomes autoram piešķirtās stipendijas nosacījumu. Ja Ķēniņš pavasarī CBC koncertā ar Fantaisies Concertantes klavierēm un orķestrim it kā jau parādīja jaunu mūzikālas izteiksmes seju, tad 4. simfonijā tā redzama pilnīgi skaidri. Varbūt tieši tādēļ, ka autors darbu veidojis sev iemīļotā kamermūzikas ielogā un končertantes stilā, tā mūzikālās sejas panti apgaismojās pilnīgāk. Tas nenozīmē, ka vērīga auss no agrākā Ķēniņa neko vairs nesaklausīs. Asinis pilnīgi pārliet viņš laikam īsti nevarēs un arī negribēs. Taču 4- simfonijai līdzība ar iepriekšējām ir visai maza. Simfonijai ir divas daļas. Katra no tām savukārt dalās trijos posmos ātri-lēni-ātri secībā. Skaņrakstā tomēr nav konstatējami parastie sonātas vai rondo formu veidoli. Izvēlētie melodiskie un ritmiskie materiāli paskopi, koncīzas struktūras. Ļoti ievērojama loma ierādīta sitamiem instrumentiem, kas kā grupa patiesībā atrodas centrālā lomā. Daudzās vietās konvencionāls nošu raksts mainās ar tikai aptuveniem norādījumiem par skaņas augstumu, pasāžas virzienu un zināmā taktu skaitā veicamiem improvizācijas pienākumiem. 
Par spīti tradicionālistu skaudrīgi sargātiem stilu robežstabiņiem, Ķēniņam viss tas meistarīgi lejas vienā. Un tieši tā parādās viņa jaunā mūzikas izteiksmes seja. Simfonija prasa briljantu spēli, un kā diriģentam, tā kamerorķestrim tas bija labs spēju pierādījums. Lielisks skaņdarbs, lielisks atskaņojums! Koncerts lieku reizi rādīja, ka dziesmu svētki, ja vien to mūzikālo daļu vērienīgi un lietderīgi plāno, var būt ārkārtīgi nozīmīgs faktors tieši mūsu instrumentālmūzikas jaunrades veicināšanā, augšanā un plaukšanā. Avangarda potenciāls mums ir spēcīgs. 
Arvīds Purvs 
#REPRINTED
šī A. Jēruma apcere ar galveno virsrakstu “Augļi zelta sietos" jau bija iespiesta laikraksta Latvim 1973. gada 36. (22. IX) numurā. 

55 “Latvju Mūzika” nr. 7 (01.01.1974.) | Alberts Jērums

LATVIEŠU OPERU KONCERTS 
Šā koncerta pilnīga programma redzama tālāk — pēc apcerēm iespiestā dziesmu svētkos atskaņoto latviešu skaņdarbu kopsaraksta 2. ailē (B). Red. 

(Piektdien vakarā, 20. jūlijā, Meses kongresu hallē notikušais) Alfrēda Kalniņa un Jāņa Mediņa operu mūzikai veltītais koncerts dziesmu svētku simtgades ietvaros neapšaubāmi bija viena no rīkotāju riskantākām iecerēm. Ne tikai sava apjoma dēļ vien, jo netrūka arī citu zemūdens klinšu šķietami līdzenajos, taču mūsu apstākļos, mūsu iespējās dziļajos un maz apzinātajos ūdeņos. Tā Klauss Pavasars vēl pāris nedēļas pirms notikuma, droši vien, bija vientuļāks par Kolumbu — pārliecināts, ka zeme atrodama, bet ar ļoti miglainu priekšstatu par kuģa un apkalpes uzticamību un patiesajām spējām. Taču viss risinājās ne tikai gludi, bet (pat) ar zināmu ārēju spožumu un neapmierināta apetīta steidzinātu klausītāju drūzmu, kas ir neatņemama operas tradiciju daļa. Lapu pa lapai (vispirms) atdzima „aizmirstais" Mediņš, dramatiski šķautnains, bezgala krāšņs, (pēc tam) — Kalniņš, bagātāks savā kontrastu tīrībā, arī siltāks un latviskāks, varbūt tāpēc, ka daudziem no mums šīs lapas ir latviešu operas ābece. Pāra stundās aizskanēja milzu darbs, jo šis projekts bija daudz nozīmīgāks kā vienkārši sarīkojams koncerts, kaut ar solistiem, kori un orķestri. Klauss Pavasars tajā bija ieguldījis veselus sarežģīta un nepateicīga darba mēnešus, kurus būtu varējis ja ne interesantāk, tad vismaz citādi un komerciāli daudz izdevīgāk aizvadīt. Nu paliekam viņam parādā, kaut šim parādam ir tik jauka simboliska pieskaņa, ka būtu labi, ja Pavasars to tiešām atstātu kā ieguldījumu nākotnei, kas nestu augļus zelta sietos. Pavasars ir lielisks amata pratējs, ar dzimuša operas diriģenta instinktu, kas prot savus spēkus vadīt ar suverēnu lietišķību un autoritāti. Ilgajos „prombūtnes" gados viņš nav arī nekā zaudējis no savas cilmes temperamenta iekrāsojuma. Mediņa mūzikas emocionālais viļņojums, kas arvien saistīts ar zināmu ritmisku elastību, ja ne tieši brīvību, bija arvien autentiski pārdzīvots, mūzikāli kontrolēta iekšēja spraiguma pilns. Tieši šis spraigums ir pilnīgi nepieciešams, lai Mediņa kvadrātiskās konstrukcijas zaudētu sava kvadrāta īpato krāsu un apvienotos garākās miriādveida rindās. Pavasara loki veidojās plaši un izvērsti, un kāpinājumi izauga īsti masīvā spēkā. Kalniņa muzikālie veidoli ir izteiksmē un ritmiskā ziņā daudz bagātāki. Te savukārt varēja slēpties citas briesmas — kā īsajā mēģinājumu laikā saliedēt ansambli straujām taktsmēra un tempu maiņām. Taču Pavasara zizlis aizvien atrada pareizo pulsu — ar dinamisku žestu, ar gludi sagatavotu takti un — Baņutas daļā atradām visvairāk no koncerta laimīgākajiem mirkļiem, kā kopskaņas, tā izstrādājuma ziņā. Ar romantiskās skolas paraugiem saistītā Kalniņa pasaule (ne) vienmēr būs tuvāka, īsteni viegli uztverama īstam mūsu gara svešniekam, bet citur, kā Līgo svētku skatā, tā var palikt arī noslēgta ar septiņiem zīmogiem. Pavasaram Baņutas senatnīgā mītu un dainu gaisotne likās tuva kā dārzs, kurā viņš iegājis caur paša mājas labi pazīstamām un ilgi virinātām durvīm. 

Ja esmu — dažs teiks — pārāk izšķērdīgi cildinājis Pavasaru, tad ne jau lai iespaidotu eventuālā parāda vai maksājamo augļu lielumu. Abi teorētiski, un — ne mums vairs zelta, ne pat godīga mērāmā sieta. Pavasars ar savu autoritāti un iedzīvošanās spēju šai uzdevumā tādā mērā dominēja pār norisēm, ka vakaru varēja dēvēt par diriģenta "izrādi". Sīkāka analizē būtu nevietā, tik lielu pasākumu laikrakstu slejās apcerot. Vietā turpretim zināma atturība, ja, divās dažādās vietās klausīdamies, esi dzirdējis divus dažādus koncertus. Tādēļ tikai par to, kas puslīdz drošs. Ad hoc sastādītais orķestris spēlēja viscaur ar lielu dzirksti, labskanīgi un, kur vajadzēja, ar īstu mirdzumu. Taču lielais orķestris, kā tas bija nosēdināts, nedeva solistiem ne mazāko iespēju atrauties no zemes, pārskanēt, pārdzīvot. Atcerēsimies, ka šādi sastāvi operu namos tiek novietoti „pagrīdē" un arī tad ar Mediņa tutti un skārda pūtēju arvien prominentām temu ekspozīcijām retais spējis sacensties un uzvarēt. Kur nu Mesas hallē ar tās dīvainajiem akustikas lokiem, spēlēšanos un atspēlēšanos! Cik operu koncertuzvedumi dzirdēti, tie arvien sagādājuši akustikas problēmas, tāpēc neauglīgi arī zīlēt, kur un kā būtu bijis labāk. Izlietu ūdeni tiešām vislabāk atvietot, piepildot trauku no tuvākās tvertnes. No solistu sastāva dāmu balsīm (Marga Apkalne, Rūta Gerke, Ileāna Pētersone) bija vairāk izteiksmes spēka un krāsu, arī vairāk vokālas nestspējas, un viņas beidza koncertu ievērojamu plūsu pusē, tā izlīdzinot kungu (Longīns Apkalns, Kārlis Bauers-Zemgalis, Pēteris Lielzuika) mīnusus. Apvienotie Vācijas kori turējās viscaur braši, tāpat pret orķestra kanoniādi cīnīdamies, un to īpaši patīkami pieminēt, ar piebildi, ka ieskats tikpat godīgs, cik līdzjūtīga vērtētāja sirds. Spēku aizstāja vingri iekritieni, spraigi ritmi, pierādot, ka šādi uzdevumi nebūt nav pāri amatieru koru spēka robežām. Ko var nepilns simts, daudz labāk tātad var pieci simti, un iespējams pat, ka pavisam labi. 
Tīras statistikas dēļ — Uguns un nakts man tai vakarā pirmoreiz pavērās daļējam ieskatam, neatskaņota kopš 1926. gada, kad dzimis Klauss Pavasars. Cik bija auditorijā tādu, kas Uguns un nakts izrādes atceras? Jaunākie un visjaunie? Te nu nebūtu jāturpina, ja zinātu, cik viņu piektdien bija klausītājos. Visas iespējas, visi labvēlīgie apstākļi reti kad saritināsies pa rokai vienā kamolā, tādēļ tikai ar relātīviem sasniegumiem, diemžēl, arvien reāli jārēķinās. Arī šoreiz dažs „ja būtu" ir mazsvarīgs, salīdzinājumā ar sniegumiem šīs lieliskās idejas reālizācijā, kuriem kvalifikācija nav jāpiekar. Visam bez tam nāks laiks, padomi — droši vien — jau būs nākuši, nāks arī cita reize. 
Alberts Jērums 

56 “Latvju Mūzika” nr. 7 (01.01.1974.) | Alma Alužāne

JAUNATNES RĪTS 
Jaunatnes rīti jau kļuvuši Eiropas latviešu dziesmu svētku neatņemama sastāvdaļa. Pirmo šāda veida sarīkojumu — vēl ar samērā niecīgu dalībnieku skaitu — Andris Vītoliņš noorganizēja Hamburgā (1964), kam sekoja otrs līdzīgs A. Vītoliņa vadīts sarīkojums Hanoverā (1968). Tagad Ķelnē — sestdien, 21. jūlija priekšpusdienā, Gircenicha zālē — notika jau trešais jaunatnes rīts, ko, nākot talkā A. Pommeram u.c. palīgiem, tāpat bija organizējis un vadīja A. Vītoliņš. Tas arī bija līdz šim plašākais šāda veida sarīkojums, pulcējot jau ap 120 spēlētāju un dziedātāju gan no Rietumvācijas, gan Anglijas un Zviedrijas. Nedomāju rakstīt šā sarīkojuma mūzikālā devuma kritiku, bet pieminēt vienīgi pāra faktus un izcelt tā galveno nozīmi. Kā agrāk, arī šoreiz darbs bija jāsāk ar dalībnieku apzināšanu. Pie dažiem bija jāiet un jāskaidro, ka arī bērni dziesmu svētkos varēs dziedāt vai spēlēt orķestrī, citi savukārt meklēja iespēju piedalīties šai dziesmu svētku sarīkojumā paši. 
Tikko A. Vītoliņš bija sagatavojis notis, sākās cītīga mācīšanās — vai nu lielākās un mazākās grupās, vai arī pa vienam. Vērojot šo darbu, jau sākumā varēja redzēt, ka bija dziesmas, kas bērnu uztverē šķita skaistākas, un bija arī tādas, kas patika mazāk. Bet īstenais darba prieks radās pēc tam, kad A. Vītoliņš bija apbraukājis visas tās vietas, kur vien bērni varēja sapulcēties. Vītoliņa iespaids uz mazajiem orķestrantiem, kuru vidū ne viens vien kādu instrumentu ņēma rokās pirmoreiz, izrādījās tik pozitīvs, ka bērni mācījās ar vislielāko piepūli, lai vien savu uzdevumu sagatavotu iespējami labāk. Cik liela bijusi jauniešu un bērnu interese, to Ķelnē notikušajā sarīkojumā rādīja jau mūzikālo sacensību programma. Tajā bija pārstāvētas ir kokles, ir vijoles un klavieres, ir dažādi pūšamie instrumenti, kam līdzās jāpiemin vēl solo dziedāšana. Dalībnieku vecums bija starp 10 un 21 gadu, tātad arī viņu mūzikālā izglītība bija dažādās pakāpēs. Taču visi šie bērni un jaunieši savu daļu programmā veica tā, ka varējām priecāties ne tik vien par pašu mūzicēšanu, bet arī par jauno mūzicētāju jo spirgto un kuplo audzi vispār. Otrā sarīkojuma daļā vārds bija nākamiem koru un orķestru uzturētājiem. Kora dalībnieku vecums no 5 līdz 15 gadiem, bet orķestrantiem — 8—24 gadi. šai daļā visredzamāk vainagojās A. Vītoliņa un A. Pommera pūles, jo viņiem abiem (kopā ar palīgiem) diezgan īsā laikā, bet sīkstā un nepārtrauktā darbā bija patiešām izdevies visas atsevišķās grupas un grupiņas saliedēt vienā skanīgā un reizē arī skaitā respektējamā ansamblī. Sevišķi prieks bija klausīties dzidrās bērnu balstiņas, un bērniem savukārt bija prieks dziedāt, redzot, ka viņu dziesmas rod atsaucību publikā. Viena no dziesmām bija A. Vītoliņa oriģināls, bet pārējās septiņas — dažāda veida tautas dziesmu aranžējumi (arī A. Vītoliņa apdarē). Ar tām Vītoliņš veicis lielu darbu, dodot bērnu un jauniešu psīchei piemērotu atskaņojumu. Bet cik tas viss prasījis iejūtas un darba, dodot un rodot ik instrumentam savu vietu kopsaskaņā 
(pie tam katra spēlētāja partiju izrakstot vēl atsevišķi!), to varam tikai iedomāties. Orķestrī bija visdažādākie gan redzēti, gan neredzēti instrumenti: ir sitami, ir pūšami, ir velkami u.t.l. Par vienu no tiem, kam nezināju vārda, Vītoliņš teica: "Kāds paziņa man šo cieto koka gabaliņu atveda no Dienvidamerikas, es iegriezu tam robiņus, un ja ar kociņu velk pa šiem robiņiem, tad iznāk tāds koka tarkšķis." Un patiešām — skanēja jauki. Ar šo jaunatnes rītu A. Vītoliņš tad nu ievilcis latviešu jaunajā audzītē stingru mūzikālu vagu. Daža laba bērna sirsniņu tas pievērsa mūzikai, dažā iebārstīja mūzikālu sēklu, kas nu lēnām sāks dīgt un raisīties. Par šo svētīgo darbu Andrim Vītoliņam pienākas liels paldies, jo bez viņa sīkstās enerģijas šāds sarīkojums nebūtu noticis, un mūsu cerības, ka latviešu bērni pievērsīsies savas tautas mūzikālajām vērtībām, saplaktu. Bet bez tam jaunatnes rītiem ir vēl arī cita nozīme. Ja pārējos sarīkojumos kopā sanāk pieaugušie, lai pakavētos atmiņās un būtu latvieši, tad šādi īpaši bērnu un jauniešu sarīkojumi veicina latvisko apziņu tai audzē, par kuras nākotni mēs neesam droši. Vai tas vien, ja bērni no dažādām valstīm un dažādām ģimenēm, dažkārt runājot arī dažādās valodās, var pabūt dažas dienas kopējā saimē un skaidrā latviešu valodā nodziedāt astoņas latviešu dziesmas, nav jau sava veida brīnums vai vismaz panākums? Kas zina, vai šīs dziesmas neskanēs bijušā bērna vēlākā dzīvē un rosinās viņu padomāt vairāk arī par pašu latviešu valodu? Jeb varbūt tās liks viņam vismaz atcerēties, ka viens no viņa vecākiem piederēja latviešu tautai un līdz ar to arī viņā pašā rit latvieša asinis? 
Alma Alužāne 

57 “Latvju Mūzika” nr. 7 (01.01.1974.) | Arvīds Berķis

APVIENOTĀ KORA KONCERTS 
"Ķelnes pilsēta ir šodien vistuvākā vieta apspiestajai dzimtenei, no kuras latvieši brīvībā var pacelt savas balsis latviešu 
dziesmu svētku un Latvijas himnas simtgadē," svētku atklāšanas aktā teica dziesmu svētku rīcības komitejas priekšsēdis Longīns Apkalns. 

Zīmīgi arī, ka pati Ķelne ar savu siluetu, Reinas upes krastmalu, jo stipri atgādina Daugavas krastmalu un Rīgas pilsētas siluetu, tāpat līdzību radīja tilti pāri Reinai, no kuriem viens, virzoties galvenajai satiksmei uz kopkora koncerta vietu, bija greznots Latvijas karogiem. Kopkora koncerts notika sestdien pēcpusdienā, 21. jūlijā, Meses kongresu hallē. Pēdējai tuvojoties, virs tās ieejas redzam uzrakstus divās valodās: 100 Jahre Lettische Singerfeste un Sveicam latviešu dziesmu svētku simtgadē! Hallē 4500 vietas, kas visas arī aizņemtas. Skatuvē pulcējas krāsu bagātajos tērpos greznojušies 500 dziedātāju,* pēc tam vietas ieņem simfoniskā orķestra mūziķi. Skatuves vienīgais greznojums — krāšņie tautas tērpi. Varbūt arī pareizāk, jo tie jau arī šodien visas uzmanības centrā. Greznojumam vēl varbūt varam pieskaitīt karogus — Latvijas, Igaunijas, Lietuvas un līdzās arī mūsu pašreizējo dziesmu svētku karogu. Šoreiz nav dziesmu svētku koru koncertu sākumos neiztrūkstošo runu. Tās izskanējušas atsevišķā aktā, to vietā dzirdam kopkora, orķestra un klausītāju kopīgi dziedāto korāli Dievs Kungs ir mūsu stipra pils prof. Arvīda Norīša vadībā. Pēc tam — Latvijas un Rietumvācijas himnas (K. Baumaņa Dievs, svētī Latviju un J. Haidna Einigkeit und Recht und Freiheit). Koncerts ieskan ar mūsu dziesmu svētku simtgadei veltīto H. Pavasara kantāti Sasauc dziesma (Andr. Eglīša vārdi). Kantāte rakstīta jauktam korim, solistam un simfoniskam orķestrim, nemeklējot sevišķus jaunus skaņu ievirzienus un tā arī nesagādājot atskaņotājiem sevišķas neierastas prasības. Tās skaņu celtne iespaidīga, izceļot dzejā ielikto saturu. Kantātes solo partija, ko ar atzīstamu veiksmi veica soprāns Rūta Gerke, pret kora un orķestra skaņu celtni uzbūvē šķita mazāk izteiksmīga. Kā varēja vērot, kori šo jaundarbu dziedāja ar patiku, tikai beigu daļā ieslīgstot dažās neskaidrībās (astotdaļnošu gājienos), sevišķi vīru balsīs. Šeit arī orķestris paskaļš, varbūt ar tīšu diriģenta nolūku aizsegt kora neskaidrības. Kantāti droši un ar profesionālu veiksmi vadīja prof. A. Norītis. H. Pavasara skaņdarbam seko J. Vītola Gaismas pils un E. Dārziņa Senatne — arī A. Norīša vadībā. Abu dziesmu interpretējumā, sevišķi Senatnē, gribējās vairāk kontrastu un iejūtas. Tad nāk vīru kopkoris Arvīda Purva vadībā ar vīru iecienīto Straumes Jāņa dziesmu Pie Baltijas jūras. Jaužamas grūtības pirmajos tenoros, netīrībiņas arī basos. Tajās vainojams jaunu, svaigu balsu trūkums, traucēja arī visgarām skatuvei izstieptais dziedātāju novietojums. Neskatoties uz pieminēto, atskaņojuma kopiespaids apmierināja. J. Zālīša Biķeris miroņu salā, ko vada Alberts Jērums, pēc pabikla sākuma beigās izskan diezgan izlīdzināti, gan neizteicot skaņdarbā ietverto mistiku. Jauns vārds latviešu kormūzikā — Imants Ramiņš, kas debitē ar oriģināldziesmu sieviešu korim Lieldienas (E. Freimaņa teksts). Tās vidus posmā divu soprānu solo, ko dziedāja Rūta Gerke un Ileāna Pētersone, un arī šo darbu vadīja A. Jērums. Lieldienas diezgan izstieptas garumā — tā šķiet pašlaik jaunā komponista raksturīgākā īpatnība. Jauki, izlīdzināti izskan diezgan sarežģītā J. Poruka Pavasara dziesma. J. Graubiņa skaņdarbā Tek saulīte tecēdama dažviet gribējās vairāk siltuma, sirsnības. Tajā solo posmu izjusti un iekļāvīgi dziedāja R. Gerke, un dziesmu nācās atkārtot. Raitā vieglumā, paātrinātā tempā aizskan E. Melngaiļa Bārenites slavināšana. Gribētos jautāt: vai tik strauji tempi iederas latviešu tautas dziesmā? Visas trīs nupat minētās dziesmas atskanēja A. Purva vadībā. 

* Šis skaitlis, protams, ir tikai aptuvens. Tāpat mums nav zināms precīzs pieteikušos dziedātāju skaits, jo vadonī pāra vienību sastāvā dziedātāji minēti kopā ar dejotājiem. Attiecīgi reducējot, iespējams, ka Ķelnes dziesmu svētkiem pieteikti ap 470 dziedātāju, to vidu ap 40c/c no Anglijas (7 vienības), 35% no Rietumvācijas (8 vien.), 20c/r no Zviedrijas (3 vien.), bet pārējās 5% — ma/ākas grupas no citām zemēm un atsevišķi dziedātāji. Red. 

Programmas pirmo daļu noslēdz A. Jēruma vadītā J. Kalniņa Līgo dziesma. Manuprāt traucējoša ir elpas ieņemšana pirms un starp "līgo", ko gan atļāva darīt arī pats autors iepriekšējā vasarā dziesmu svētkos Vankūverā. Elpas starp "līgo" sarausta izteiksmes plūdumu, laupa gavilējošo noskaņu. Arī Līgo dziesma bija jāatkārto. Koncerta otro daļu ievada J. Cimzes sabalsojums Rīga dimd un A. Feila Div' pļaviņas es nopļāvu A. Norīša vadībā. Pirmā —- Cimzes Rīga dimd — dziedāta jau pirmajos dziesmu svētkos Rīgā, tā metot tiltu pāri visai dziesmu svētku simtgadei. Trīs nākošās dziesmas — paša komponēto Tālā dārza putnu (Z. Lazda) un L. Apkalna tautas dziesmas Kūlu riju, neizkūlu un Kas tā tāda griezās galva — vada A. Jērums. Vokāli pagrūtais Tālā dārza putns izskan diezgan pārliecinoši, bet pabāls Apkalna Kuļu riju, neizkūlu atskaņojums. Toties raiti, varbūt pārātrā tempā aizskan ķircinoši draiskā kāzu apdziedāšanās dziesma Kas tā tāda griezās galva. Te jo pelnīta atzinība Apkalnam par šī vai pilnīgi ignorētā latviešu tautasdziesmas veida — teicamās dziesmas iedzīvināšanu dziesmu svētku programmā (arī vispār). (Simtgades dziesmu svētku programmās klausoties, nevaram paiet garām neatzīmējot, ka pagājušos 100 gados dziesmu svētkos latviešu tautas dziesmas visu laiku bijušas tērptas tām svešās harmonijās un sabalsojuma veidos, ne tā, kā tās radījušas un dziedājušas neskaitāmas seno latviešu dziedātāju paaudzes — ar balsu variējumiem, teicējām (-iem),vilcējām, locītājām u.t.t. Viena vienīga tāda gan bija uzņemta simtgades 99. gadā Vankūveras dziesmu svētkos — A. Salaka sabalsotā Dzied, mājiņa, tu pret mani. Arī latviešu komponistu oriģināldarbos ļoti maz izceļas latviski īpatnais skaņu elements, trūkst pašu latviskās īpatnības, kas liktu šiem darbiem izcelties citu tautu skaņdarbu vidū.)* 

Turpinājumā — V. Bērzkalna Noriet saule vakarā sieviešu korim un V. Baštika Gara mane šī naksniņa vīru korim. V. Bērzkalns savos sabalsojumos prot pieiet tuvu latviešu tautasdziesmas noskaņai, turpretim V. Baštika Gara mane šī naksniņa sabalsojums aizved tālu prom no latviskās noskaņas. V. Baštika dziesmas pirmajās divrindās melodija dota solistam (šoreiz: Alfrēds Tālbergs), ko pavada kora balsis. Pēdējās varēja būt dzidrākas, vairāk atbalstot un izceļot solistu. Abas dziesmas vadīja A. Purvs. Saliedētāk ieskaņās divi nākošās dziesmas — T. Ilsteres Cerība un J.Norviļa Kam drosme ir, kas abas rakstītas jauktam korim un kuras vadīja A. Norītis. lespaids, ka šīs dziesmas prot vai itin visi kopkora dalībnieki, ko nevarēja teikt par pārējām dziesmām. Norviļa dziesmu turklāt vajadzēja atkārtot. Diezgan interesanta savukārt A. Jēruma vīriem sabalsotā un paša vadītā Ai Daugava, Daugaviņa. Bet vai basi tajā nevarēja dot skaidrāku dziedājumu? Ar Alfrēda Kalniņa Dziedot dzimu, dziedot augu, ko arī vada A. Jērums, izskan šā koncerta a capella darbu virkne. Vēl A. Purva diriģētā Jurjānu Andreja kantāte Tēvijai ar solisti Ileānu Pētersoni simfoniskā orķestra pavadījumā. Kantātes solo partijas atskaņojums šoreiz viens no labākiem, kādu nācies dzirdēt. Kantāte bija jāatkārto (sākot ar solo daļu). Beidzot piedevām vēl A. Norīša vadītā Jāņa Mediņa himna Tev mūžam dzīvot, Laivija, — un dziesmu svētku simtgades koncerts izskanējis. Dziedātāju balto lakatiņu vēdas māj atvadas lēni izklīstošajai klausītāju masai. — Atskatoties vēlreiz uz kopkora sniegumu, jāsaka, ka dziesmas veidojās visumā pieņemami, izteiksmīgi, gan nesasniedzot to smalko slīpējumu, kāds bija II Eiropas latviešu dziesmu svētkos Hanoverā. lepriecinoši bija redzēt daudz jaunatnes, sevišķi sieviešu balsīs, kas kopkorim deva dzidrāku skanējumu un reizē paļāvību nākotnei. 

Tik vispārinātu spriedumu dēļ grūti būt ar autoru vienis prātis. Ja šo rindkopu tomēr iespiežam (neizmantojot parastās rakstu saīsināšanas tiesības), tad vienīgi, ievērojot autora vēlmi un atzīstot, ka ikvienam ir tiesības paust "pašam savas domas" (ieskaitot tās, kas var būt arī nemotivētas). Red. 

Vēl jāpiezīmē, ka lielā Meses halle nebija visai piemērota koncerta vajadzēm zemā kora pacēluma, kā arī zemo skatuves griestu dēļ. Tāpat kopkora skanīgumam par jo lielu svētību būtu bijis, ja visi tie dziedātāji, kas bija redzami uz skatuves koncerta laikā, būtu bijuši arī visos kopkora mēģinājumos. 
Arvīds Berkis 

#RHIZOME (norāde uz recenzijām)
Ka jau pieminējām šās rakstu sērijas ievadā, tiklab Ķelnē, kā Klīvlandē notikušie dziesmu svētki jo plaši aprakstīti jau kārtējā periodikā. Nemēģinot apzināt itin visu, kas par šiem svētkiem lasāms, atzīmēsim vismaz recenzijas par atsevišķiem koncertiem, šai vietā — par tiem, kuri notika Ķelnē. 

To vidū pirmās: (1) Tālivaldis Ķēniņš, "Dziesmu svētku ieskaņa", Laiks: 1973-59 (par atklāšanas sarīkojumu, garīgo mūziku apvien. dievkalpojumā un i. populārās mūzikas koncertu 20 VII). Laika 60. numurā savukārt lasāma (2) T. Ķēniņa recenzija par koru koncertu „Uz redzēšanos citu reizi", kurai turpat seko (3) recenzija "Cerību vēstneši nākotnei" (par latviešu operkoncertu un jaunatnes rītu). 

Tālāk atzīmējam atsauksmes par instrumentālās mūzikas koncertu: (4) Arvīds Purvs, "Spirgtu vēsmu šalkās", Laiks: 1973-61 (reducētākā veidā nekā šai LAI numurā; pārspiesta Londonas Avīzes 24.V111 (1391.) numurā); (5) Arvīds Berķis, „Interesanti, saistoši, bet vienpusīgi", Latvija: 1973-33. ... par 1. populārās mūzikas koncertu: (6) Arvīds Berķis, "Populārās mūzikas koncerts", Londonas Avīze: 1973-1391; T. Kenina attiec, atsauksme jau pieminēta m ... par latviešu operu koncertu: (7) A. Jērums, "Augļi zelta sietos", Latvija: 1973-36; T. Ķēniņa attiec, atsauksme jau pieminēta (3). 
... par jaunatnes rītu: (8) Alīse Kocha-Zubīte, ,Jaunās zvaigznes aust", Latvija: 1973-29; T. Ķēniņa attiec, asauksme jau pieminēta (3), tās attiec, posms (ar virsrakstu "Cerību zīmes nākotnei") pārspiests Londonas Avīzes 1391. numurā. ... un par apvienotā kora koncertu (līdzās jau atzīmētajai (2) T. Ķēniņa recenzijai) : (9) Andris Vītoliņš, "Kopkora koncerts dziesmu svētkos", Londonas Avīze: 1973-1390; (10) Arvīds Berķis, pieņemami izteiksmīgi", Latvija: 1973-32. (Avīzēs ierastos apakšvirsrakstus parasti neatzīmējam, bet, šoreiz atkāpjoties, citēsim vismaz pamatīgo 9. recenzijas apakštitulu: Apmācītāja pārdomas par Ķelnes Dziesmu svētku koncertu, noklausītu "paras to laužu" sēdvietā, aizmugures galēji labajā spārnā. Arī pati recenzija pamatīga: pāri par 300 rindu! Līdzās muzikālai kritizēšanai tajā tad nu dota vieta arī citām "pārdomām", piemēram, par diktātūru, tālāk pieminot ir K. Ulmani, ir Br. Kalniņu, ir Tautvairi Kāpostiņu... Bet — kam interesē vairāk, tas šo rakstu sameklēs pats; mēs negribētu sākt polemiku bez tiešāka motīvējuma, un to neatļauj arī LM ierobežotā telpa. Red.) 
#NEWS
Bez tam Ķelnes dziesmu svētki bija ieinteresējuši arī vācu avīzes. Mūsu rīcībā ir vairāki ziņojumveida raksti, kas iespiesti laikrakstos Kolner Stadt-Anzeiger (20. VII un 23. VII), Kolnische Rundschau (23VII) un Neue Rhein-Zeitung (23. VII). 

Izņemot pāra cittautu presē parastas „nezināšanas" kļūmes, citādi šie raksti ir diezgan objektīvi, pastāstot ne vien svarīgāko, kas notika Ķelnē, bet arī pa faktam no mūsu vēstures, trimdas gaitām u.t.l. Protams, ik rakstam klāt ir arī kāds foto attēls — vai nu no svētku gājiena uz Ķelnes domu, vai pa fragmentam no kora koncerta un Ledusstadionā notikušā tautas deju uzveduma. Parasto recenziju par atsevišķiem koncertiem — domājams, neparastā svētku laika dēj — vācu avīzēs turpretim nebija. Bet šo "robu" aizstāj plašāka apcere par visiem muzikālajiem sarīkojumiem kopā, kas iespiesta Kolner Sladt Anzeiger 169. (24.V11) numurā (atdaļā "Kolner Kultur"). Tai pievienots viens no raksturīgākiem Alfrēda Kalniņa attēliem. Šo apceri sniedzis mūzikas kritiķis D. Grēve, un tās virsraksts ir: Monumente und Mythen (Zwischen Tradition und Aktualitāt). Tā kā D. Grēves apceri min. laikrakstā būs lasījuši tikai tie, kas paši bija Ķelnē, tad pārspiežam to šeit latviskā tulkojumā, izmantojot versiju, ko LM redakcija saņēma no 111 Eiropas latviešu dziesmu svētku rīcības komitejas.* 

58 “Latvju Mūzika” nr. 7 (01.01.1974.) | Dietolf Grewe

MONUMENTI UN MĪTI 
STARP TRADĪCIJU UN AKTUALITĀTI 
#NEWS
* Salīdzinot ar oriģinālu, citādi rūpīgajā tulkojumā bija tomēr pa neprecizitātei, ko šeit korriģēām. Bez tam izlaidām dažus mazāk svarīgus vārdus, to vidū komponistu dzimšanas gadus, kā arī vācu avīzē lietotos atdaļu virsrakstus. Red.

Četri līdz seši tūkstoši latviešu svinēja Ķelnē četras dienas ilgos 3. latviešu dziesmu svētkus Eiropā. Simt gadu veca ir šo svētku tradicija, simts gadu arī latvju himnai „Dievs, svētī Latviju" (vācu tekstā sargi"; red.), kas caru laikos bija spēcīgākā nacionālās patstāvības centienu izpausme. Šīs himnas jubileju nedrīkst pieminēt šobrīd Padomju Savienībai piederošajā Latvijā — vēl viens iemesls šā nacionālā monumenta izcelšanai Ķelnes svētkos. Četru dienu mūzikālajai programmai bija divi mērķi: pirmais — tradicijas kopšana, tautiskas īpatnības demonstrēšana, otrs — aktualitātes apliecināšana, pierādot latviska skatījuma iespēju pašreizējo mākslas tendenču lokā. Līdz ar to jau skarta pamatproblēma: 
#RHIZOME (par latviešu nostalģiju, quo vadis)
vai nu kopt nostalģisku aizgājušā kultu, vai arī būt aktuāliem, bet tad maz vien nacionāli latviskiem. Kompromisa mēģinājums tagadnē runāt pagātnes valodā neizbēgami 
aizved pie grūti pieņemamiem, labākā gadījumā visai saprotamu sentimentālitāti apmierinošiem panākumiem. Taču koncertā Gircenichā, latviešu jaunajos instrumentāldarbos, tika tieši mēģināts lielā nopietnībā un ar manāmu piepūli runāt jaunās mūzikas pasaules valodā it kā ar latvisku akcentu — pasākums, kura pamatā jau šā vai tā slēpjas pa paradoksam. Šo apļa kvadrātūru vistuvāk izdevās panākt Longīnam Apkalnam viņa "Vizmās" (latviešu vārds "refleksiem"). Kā gandrīz visā vakara programmā,šā darba pamatnostāja (Grundhaltung) bija liriska: tā skaņu ainu (Klangbild) noteica līmeniski toņi (liegende Tone) un glissandi. Ar. Apkalna mūziku var patiesi asociēt kaut ko tādu, ko mēs šeit iedomājamies kā "latvisku" — ko gan gluži nevar teikt par Alberta Jēruma "Eseju": tā ir mēģinājums panākt sintēzi starp jaunās Vīnes skolas mūziku un Igora Stravinska personīgā stila raksturībām, kā arī neoklasicismu vispār. Vakara visinteresantākais darbs bija Gundara Pones "Meistara Jāņa pasaule" kamerorķestrim un sonoristiem (vācu tekstā "Gerāuschgruppen", ko var tulkot arī citādi; red.). Tajā Keidža (Cage) skolnieks mēģina evocēt Rīgas pils labirintisko pagrabu iespaidus. Pone uzrakstījis izteikti ezoterisku, jā, hermētisku darbu, tā formas proporcijām izmantodams itāļu matēmatiķa Leonarda Fibanoči skaitļu virknes. Dzirdamas atstatu novietotu instrumentu grupu trauslas skaņas kopā ar sonorām krāsām (Gerāuschfarben), ko rada lielu papes plākšņu kratīšana un limonādes pudeļu pūšana. Taču tas nebūt neskan smieklīgi, bet visnotaļ vajadzīgi un inspirēti. Kā diriģents Gundaris Pone bija savam darbam, kurš varētu krāšņi rotāt katru "laikmetīgās" mūzikas koncertu, ekscellents aizstāvis, ar ko nebūt nav teikts, ka viņš būtu rūpējies mazāk par pārējiem darbiem. Pone līdzēja sasniegt ievērojamu efektu arī tādam paplašam bezgalīgam darbam (einem etwas umstandlich-endlosen Stuck) kā Tālivalža Ķēniņa 4. simfonijai kamerorķestrim Arī šis darbs mobilizē mūslaiku komponistu rīcībā esošos efektus: pirmā kārtā toņu un trokšņu kompozicijas integrāciju. Meditējošas mūzikas guļus plāksnes (liegende Flāchen) mainās (šeit) ar potenciālas chaotikas trauksmainām pasāžām. Orķestra darbi bija citas tautas (NichtI.etten) Avon Chamber Ensemble avangarda prasmīgās rokās; daža instrumenta veikums šķita kalngals. 
#RHIZOME (par latviešu nostalģiju)
Opervakars Meses 8. hallē celebrēja nacionālu nostalģiju: tā programma nāca no īsā Latvijas republikas laika gadiem (1921, 1922). Nacionālai pašsaprotamībai jātop etabilētai tautisku mītu atskatā. Mūzikāli tas īstenojas pēcvāgnerisma (WagnerNachfolge) un slavu nacionālo skolu (Dvoržaks, Smetana, Musorgskis, RimskisKorsakovs) sajaukumā. 
#RHIZOME (par operu nacionālromantisko stilu)
Taču nopelt šīs operas kā sēnalas (Kitsch), nesaprotot vēsturisko situāciju, būtu muļķīgi. Tādā gadījumā (mēs) nesaskatītu mītiskās mūzikas motivāciju jaunās republikas nacionālapziņas nostiprināšanā. Lai pierādītu, kā tas izskatās detaļās, būtu nepieciešamas plašākas esejas. Katrā ziņā Jāņa Mediņa "Ugunī un naktī" skaidri tematizētas tās tautas ideālās problēmas, kādas tai ir ceļā uz arvien augstāku sabiedrisko iekārtu. Galvenā figūra (šai operā) ir spēkavīrs Lāčplēsis, kas sastop divus sieviešu tēlus: laimes devēju Laimdotu, kas simbolizē norimšanu sevī, un laistīgo Spīdolu, kas pārstāv nekad nerimstošu pretspēku. Šiem ideāltēliem pretstatā redzam Kangaru, kas gribētu vienmēr baudīt tikai citu sasniegto, tātad iemieso negātīvo principu. Diviem vakariem disponētās milzu operas kaire (Reiz) un arī problēmatika pastāv tās tēlu divējādā funkcijā, ko var reizē uztvert tiklab reāli, kā arī allegoriskā nozīmē. 

Alfrēda Kalniņa „Baņuta" bija pirmā latviešu opera, kuru 1920. gadā pirmoreiz izrādīja galvas pilsētas Rīgas skatuvē. Tajā runa par mums grūti izsekojamu problēmu: 
attieksmēm starp latviešiem un lietuviešiem (...) Galvenokārt šis skaņdarbs tomēr risina parastās operu situācijas. Tur ir kāzu gājiens, sēru vaimanas, mīlas duets, lūgšana. Un tas viss — neraugoties uz pazīstamiem līdzekļiem un par spīti vecmodīgumam un spēka žestu apliecinājumiem — galu galā pārliecina, parāda godīgu patiesīgumu. Goda vērts (arī) uzvedums: Klauss Pavasars, pilsētas teātra operu studijas šefs (priekšsēdis Apkalns: "Viņš ir latvietis, kaut arī savu valodu drusku pazaudējis"), diriģēja ail hoc angažētu orķestri, kas skatuves milzu platumā iekritienu homogenitātē gan šķita mazliet ierobežots, taču citādi izcēlās ir krāsās, ir temperamentā. No solistiem visvairāk pārliecināja soprāns Rūta Gerke un Longīns Apkalns (identisks ar priekšsēdi un komponistu), drusku blāvas krāsas, bet ievērojama spēka (Durchschlagskraft) varoņtenors. Latviešiem kulminācija droši bija apvienoto koru koncerts. Vispirms (...) atskanēja Lutera „Dievs Kungs ir mūsu stipra pils" (8()r;> latviešu (sic!) ir luterāņi), (pēc tam) latviešu un vācu himnas (die lettishe Hymne und die deutsche Nationalhymne). Sekoja Helmera Pavasara svētku kantāte: vecais kungs, Ķelnes diriģenta tēvocis, saņēma suminājumus ar asarām acīs. Savā mūzikā viņš seko lieliem paraugiem, itin aizkustinoši atsauc nogrimušu pasauli un izlieto,laikam gan negribot, arī Prokofjeva un Šostakoviča kompozitoriskus līdzekļus. Sekojošās kordziesmas skaidri atklāja trīs stila fāzes: tur bija darbi no caru laikiem, pilni nacionālās atbrīvošanas gribas, kā arī darbi no republikas laika, (...) raksturīgā barokā sazēlušā salikumā, un beidzot — emigrācijas laika darbi, kas skaidri vēršas pret šādu hipertrofiju un grib tradēto tautasdziesmas mantojumu atkal iedzīvināt aktuālā veidā. Apvienotie kori diriģentu Arvīda Norīša, Arvīda Purva un Alberta Jēruma vadībā dziedāja ar maksimālu iekļāvi, lai gan opervakarā viņi parādīja manāmu atturību (vācu tekstā "Hemmung"; reci.). Visumā no viņiem, protams, tika prasīta spēju galējība. Taču katram gadījumam palika (arī) beigām nepieciešamās rezerves: (tās redzējām) Andreja Jurjāna (kantātē) "Tēvijai" — Gļinkas skolnieka (sic!) kompozicijā (1886), ko daudzi latvieši jokojot sauc par ugunsdzēsēju maršu, bet kas tomēr nekavē viņus klausīties šo darbu miklām acīm. Pēc tam latviešu tūkstoši pildīja Ledusstadionu, kur notika milzu tautas deju uzvedums. Kas lai saskaita grupas, nosauc vārdus tiem, kas rosījās uz betona grīdas? Seni soļi, seni tērpi. Taču tikai daļa mūzikas bija mazam orķestrim, daudz kas norita plēšeņu pavadījumā. Bet galvenais jau te bija optiskais iespaids. Mēģinājums projicēt latvju folkloru mūsdienu mūzikas ainavā bija veikts jau iepriekšējā vakarā. Jaunieši lūkoja savu tēvu mūziku, mūziku no tās zemes, ko viņi paši nekad nav redzējuši, parādīt šodienēju tautas dziesmu stilā,(im Stile der heutigen Folksongs). Un ar panākumiem. Tikai tā nebija popmūzika, kā sludināja programmā. Tās pamattēma bija attiece starp nostalģiju un aktuālitāti; laikam gan latviešu mākslinieciskā problēma pašlaik. 
Dietolf Grewe 

59 “Latvju Mūzika” nr. 7 (01.01.1974.) | J. Dz.

... RĪGĀ... 
Kā jau rakstījām agrāk (LM 1. num.), pirmie okupētās ' Latvijas "republikāniskie" dziesmu svētki notika 1948. gadā sakarā ar Pirmo dziesmu svētku atceres 75. gadadienu. Bet jau tūliņ pēc tam komūnistiskā partija noteica, ka dziesmu svētki „veltījami" apaļām vai pusapaļām "Padomju Latvijas gadadienām", tā ka otri centrālie svētki iekrita 1950., trešie 1955. gadā u.t.t. Piecgadu rakstam sekojot, pēc sestajiem (1970)* paredzētajiem septītajiem svētkiem tad nu būtu bijis jābūt 1975. gadā, bet, tā kā starplaikā iekrita lielā simtgade, tad tos atļāva rīkot jau 1973. gadā. Cik šī piekāpšanās bijusi vienprātīga Maskavā, mēs nezinām, taču, ievērojot okupētās Latvijas smagās nodevas "vissavienībai", saimnieciski daudz netika zaudēts. Bez tam pati simtgade, vismaz oficiāli, nebūt nebija nedz vienīgā, nedz pirmā jubilāre. No Rīgas atceļojušā vadoņa 1- titullapā figūrē 15 šādi vārdi: PSRS 50. GADADIENAI UN DZIESMU SVĒTKU SIMTGADEI VELTĪTIE PADOMJU LATVIJAS DZIESMU SVĒTKI. Protams, arī caru laikos, dziesmu svētkus rīkojot, reizēm (1880, 1895, 1910) nācās meklēt "vēsturiskus" sakarus, bet tie nebija diendienā jādaudzina, tagad kungi toties ir prasīgāki. . Tālāk redzam, ka šoreiz Rīgā nenotika pāra pēdējos svētkos parastais lielais deju sarīkojums. To — domājams, saimnieciski taktisku apsvērumu dēļ — pataupīja 1975. gadam, kad no koriem Rīgā pulcēsies tikai tā dēvētie tautas kollektīvi. Beidzot: garajā nosaukumā gan pieminēta dziesmu svētku simtgade, bet bez atribūta „latviešu". Arī tā nav nejaušība— tāpat kā vārdu kopa „Padomju Latvijas dziesmu svētki". Bet lai nu kāds šis apzīmējums, lielo simtgadi tas neaizēnoja. Kaut arī galvenie koncerti 1973. gadā daudz neatšķīrās no tiem, kādi notika agrāk, pati svētku gaisotne šoreiz bija manāmi citāda, spriegāka un ar izteiktu jubilejisku lepnumu. 50 tomēr ir tikai puse no 100, un šur tur vēl atgādinātie 33 pat ne tikdaudz .. . Taču papriekšu mums jāatzīmē daži citi sarīkojumi, kas parasti notiek pirms "republikāniskajiem" svētkiem un kuri kā organizātoriski, tā mākslinieciski sagatavo ceļu centrālajam notikumam Rīgā. 
Šādi sarīkojumi bija 1972. gadā notikušie zonu dziesmu svētki, kas tagad aizstāj agrākos rajonu sarīkojumus. Šoreiz tie notika Madonā, Tukumā, Valkā, Dobelē un Daugavpilī, "atzīmējot PSRS nodibināšanas 50. gadadienu". Tādā kārtā dziedātājiem pēdējo nācās „svinēt" divi gadi no vietas, bet ciktāl tas novērsa uzmanību no lielās simt gadu jubilejas, varam vienīgi minēt. Visu aktīvo dalībnieku skaits šais sarīkojumos mums nav zināms, bet dziedātāju skaits tajos bija ap 3000 caurmērā vai kopā ap 15 000. 
Visplašākais un avīzēs visvairāk aprakstītais sarīkojums 1972. gadā bija tomēr 1. un 2. jūlijā Rīgā notikušie trešie "Padomju Latvijas jaunatnes dziesmu un deju svētki", kas — līdzās „PSRS nodibināšanas atcerei" — bija veltīti arī "pionieru organizācijas 50. gadskārtai". Šie svētki, ieskaitot dejotājus un orķestrantus, pulcēja ap 18.500 aktīvu dalībnieku, bet, tā kā skolu jaunatni komūnistiskā propaganda skar visasāk, tad ar latviešu dziesmu svētku simtgadi tiem nebija tikpat kā nekāda sakara. 

Vairāk par tiem lasāms ļ. Dz. rakstā ..Dziesmu svētki Rīgā 1970. gadā" (LM 5. num.). ** Izdevniecība "Zvaigzne" , Rīgā 1973, 152 lpp. (metiens: 25.000; cena — 90 kap.). 
* Pirmos tā dēvētā tautas kora goda nosaukumus piešķīra 1960, g., un līdz jubilejas svētkiem tādi bija jau 29 viefiībām. Šo titulēšanu galīgi izlemj īpaša kultūras ministrijas komisija kopā ar arodbiedrību padomi (LRAP), kas septiņus jaunos „tautas korus" publicēja 1973. g. novembrī. To vidū divi bija no Rīgas un tikpat no Rēzeknes, kamēr trīs pārējie kori nāca no Olaines, Bauskas un Valmieras. 

* To piemin arī I. Ziedonis rakstā „Pēc tam". Cita starpā tajā lasāmi ari diezgan kritiski vārdi par latviešu tautas dziesmu izlases ..Šabloniem" ("tautiskas gultnites, pa kurām ievadīta tautasdziesma no-mo-no-ti-zējas"), kas gan teikti sakarā ar citiem koncertiem, bet laikam jau domāti vispārinājumam. Telpas trūkuma dēļ plašāki citējumi no min. raksta mums, diemžēl, neiespējami. 


Tālāk atzīmējamas 1973- gada pavasarī notikušās „republikas rajenu un pilsētu koru skates," kas, dodot iespēju žūrētājiem iepazīties ar visām vienībām, bija sakārtotas sešiem maršrutiem. Tās, kā Literatūrā un Mākslā (1973-12) rakstīja dziesmu svētku "republikāniskās komisijas" priekšsēdis V. Krūmiņš, bija domātas, lai kori "iegūtu tiesības piedalīties jubilejas svētkos", un, ieskaitot pilsētas koru skati Rīgā un mūzikas vidusskolu koru skati Rēzeknē, notika 27 pilsētās. Žūrijas komisiju vadīja D. Gailis, kas ik pēc maršruta savus iespaidus atstāstījis Literātūrā un mākslā. Līdzās atsevišķu rajonu un koru vērtējumiem, šie raksti atklāj arī šo to zīmīgu visā kopainā. No tās redzams, ka arī tagad Latvijā aktīvākais apgabals ir Vidzeme (īpaši Cēsu, Madonas un Valmieras rajoni), kamēr Latgalē, ko rusifikācija skārusi vairāk, koru dzīve ir pavāja. Tā, piemēram, Krāslavas, Ludzas, Preiļu un Rēzeknes rajoni jubilejas svētkiem kopā deva tikai 13 koru ar kādiem 700 dziedātājiem vai apmēram tikpat daudz, cik Madonas rajons viens pats. Par lielākām pilsētām, nezinot to iedzīvotāju precīzāku sastāvu, salīdzinājumi var būt nedrošāki, taču visumā šķiet, ka koru un dziedātāju nosimte tajās ir caurmērā zemāka nekā laukos. Vēl jāpiezīmē, ka aprakstītās „atskaites" nebija atklātas. Taču arī tā tās savā apvidū guva ievērojamu uzmanību un daudzos centros bija organizētas ar jubilejas reizei pienācīgo rūpi un noskaņu. Šeit gribētos īpaši atzīmēt 100 ozolu birzs iedēstīšanu koru skates laikā Cēsīs, bet tāpat vienu otru nacionālās cieņas apliecinājumu galvenā jubilāre saņēma vēl šur tur citur. Tālāk atzīmēsim dažus sarīkojumus, kas bija veltīti tieši latviešu dziesmu svētku simtgadei un kas — vismaz daļēji — notika ārpus "republikāniskās komisijas" kārtējā plāna. Šādu sarīkojumu vidū nozīmīgākais bija vēsturiskais „latviešu kordziesmas simtgadei" veltītais deviņu koncertu cikls universitātes aulā Rīgā 1972. un 1973. gada pirmajā pusē. Visos deviņos koncertos piedalījās T. Kalniņa vārdā nosauktais profesionālais Televīzijas un radiofona koris, bet atsevišķās reizēs — arī vīru kori Tēvzeme, Gaudeamus un Absolventi, kā ari sieviešu koris Līga un pēdējā koncertā kamerkoris Ave Sol. T. Kalniņa kori lielāko tiesu vadīja E. Račevskis, kamēr pārējie diriģenti bija H. Mednis, P. Kveldē, L. Amoliņš, J. Brants, I. Kokars, I. Matrozis un kantātēm — L. Reiters un R. Kalsons Cikla pirmais posms (1972) bija veltīts K. Baumaņa, J. Cimzes, A. Jurjāna, E. Vīgnera, J. Vītola, E. Melngaiļa, Alfr. Kalniņa, E. Dārziņa un J. Zālīša kordarbiem, pie kam Vītolam, Melngailim un Kalniņam katram bija pilna viena koncerta programma. Otrs posms (1973) savukārt bija veltīts Jāz. un Jēk. Mediņiem, J. Graubiņam, J. Reinholdam un P. Barisonam, pēc tam L. Garūtai, J. Ķepītim, P. Līcītei, J. Ozoliņam un A. Zilinskim, kā arī J. Ivanovam, A. Skultem un M. Zariņam, kuriem pēdējā koncertā (23-V) vēl piebiedrojās O. Grāvītis, R. Kalsons, Ģ. Ramans, Imants Kalniņš, R." Jermaks, E. Goldšteins, V. Kaminskis, P. Dambis un Aldonis Kalniņš. Koncerti sākās ar J. Vītoliņa vai kāda cita muzikologa ievadvārdiem, no kuriem daži — laikam plašākā veidā — bija lasāmi arī Literatūrā un Māķslā (J. Vītoliņa rakstu „Latviešu kordziesmas rītausmā", gan "parediģētu" un nepieminot autoru, pat pārspieda Latvija). Tiesa, arī šie vēsturiskie koncerti neizskanēja gluži bez propagandas, bet tās nebija daudz, turklāt šoreiz varēja iztikt bez krievu dziesmām, kas dziesmu svētkos nav iespējams. Tāpat līdzīgi atsevišķi koncerti pirms svētkiem notikuši vēl dažās citās pilsētās. Bez tam 1973- gadā notika vēl trīs īpaši sarīkojumi — visi ārpus Rīgas un jūnija mēnesī. Pirmie no tiem bija Liepājas pilsētas un rajona, otri — Valmieras rajona dziesmu svētki, kamēr trešie, kurus M. Zariņš Literātūrā un Mākslā (1973-24) nosaucis par novada svētkiem, notika Cesvainē. Piezīmējams, ka Valmierā svētku laikā atklāja piemiņas akmeni, kas jau bijis liecinieks "notikumam pirms 109 gadiem" 
(tātad dziesmu dienai Dikļos), bez tam Dikļu koris „kā stafeti" lielajiem jubilejas svētkiem saņēma balvu (sudraba liru), ko pirms 100 gadiem dziesmu karā Rīgā bija ieguvis toreizējais Mazsalacas vīru koris (LuM: 1973-27). Cesvaines svētkos simtgades gaisotni savukārt pauda vairāku vecāko koru sumināšana, un jādomā, ka arī Liepājas svētki nebija gluži līdzīgi parastajiem sarīkojumiem, kaut gan par to norisi mums tuvāku ziņu nav. Tāpat ievērojams notikums, kas oficiāli gan saistījās ar Dziesmu Rotas simtgadi, bet netieši arī ar dziesmu svētku jubileju, bija Jāņa Cimzes memoriālās istabas atklāšana Valkas (rajona) novadpētniecības muzejā 1972. gada 20. maijā. Šai sakarā notika vēl īpašs piemiņas brīdis izcilā tautas un mūzikas darbinieka pēdējā atdusas vietā Lugažos. Šeit jāatzīmē, ka īpaša uzmanība J. Cimzem bija parādīta arī pirms trim gadiem Tallinā (1969), kad savukārt norisa igauņu dziesmu svētku simtgades sarīkojumi. * Jubilejas dziesmu svētku galvenie sarīkojumi Rīgā bija kopkoru koncerti Kultūras un atpūtas parkā sestdien 21. un svētdien 22. jūlijā. Bet tā kā daļa citu sarīkojumu notika jau nedēļas sākumā, tad svētku gaisotne Rīgā bija manāma jau agrāk. Diemžēl, šeit mums nav iespējams aprakstīt itin visu, kas šai laikā notika, tādēļ jāsamierinās ar svarīgāko. Kā jau ..republikāniskos" svētkos, arī šoreiz vairākas dienas bija aizņemtas koru sacensībām. Tajās piedalījās kā titulētie ("tautas") kori (atsevišķi), tā parastās pašdarbības vienības, un no 99 sacensību dalībniekiem pirmajā grupā godalgoja 13, bet otrā — 16 korus. 9 (5 + 4) no godalgotiem koriem bija jaukti, 11 (4 + 7) —sieviešu un 9 (4 + 5 ) — vīru kori. 
Pašreiz Latvijā viendabas koriem tātad veltī ne mazāku uzmanību kā jauktiem koriem. Raksturīgi arī, ka labāko koru vairākumu dod Rīga un ..republikāniskās" pilsētas. Tā otrā grupā, no kuras septiņas vienības vēlāk ieguva titulēto koru tiesības,* Rīga deva 5, Daugavpils un Rēzekne —pa 2 un Jelgava — 1 godalgotu kori, kamēr no citām vietām bija tikai 6 šādas vienības (Bauska, Olaine, Valmiera, Ķekava, Nīca un Talsi). Citu svarīgāko sarīkojumu vidū atzīmējami divi latviešu tautas mūzikas koncerti, no kuriem viens notika Kirova (Vērmanes?) parkā, bet otrs universitātes aulā. Šais koncertos blakus koriem piedalījušies arī koklētāji (Rīgas 6. vidusskolas u.c.), kamēr īstenu etnogrāfisku ansambļu, izņemot kādu lībiešu dziedātāju grupu, tajos nav bijis. Koklēšana Latvijā pašreiz atkal atstāta pašiniciātīvai, jo konservātorijā to vairs nemāca un laikam arī citādi atbalsta maz. Zīmīgi, ka šo faktu pieminējis arī dzejnieks I. Ziedonis rakstā "Pēc tam" (LuM: 1973-31), kurā vispār pateikta viena otra tāda lieta, ko parastie žurnālisti negrib vai nedrīkst skart. Tālāk atzīmējami vēl vairāki Sporta pilī notikušie deju "koncerti", par kuriem jūsmīgs raksts bija lasāms "tautiešiem ārzemēs" dāļātās Dzimtenes Balss 30. numurā. Oficiāli svinīgākā jubilejas svētku "priekšspēle" bija tomēr "tautu draudzības koncerts", kas notika jau ceturtdien 19. jūlijā operas namā. Tajā piedalījās četri labākie Rīgas kori (Dzintars, Dziedonis, Juventus un Daile), bez tam vēl septiņas citu "republiku" un trīs satelitvalstu vienības. Atskaņojumi šai koncertā bijuši augstā līmenī, kamēr pati programma bija paraiba. Līdzās Čaikovskim un Rachmaņinovam (kuru darbus atskaņoja ļeņingradietes) netrūka A. Holminova un pat I. Dunajevska, tāpat latvieši paši bija "uzspodrinājuši" kādu gabalu no nu jau apputējušās M. Zariņa operas Uz jauno krastu. Gandrīz vai kā sērdienīte palika P. Barisona dziesma Mūzai, ko ciema kukulim līdzi bija paņēmusi Mogiļevas (baltkrievu) kapella, kamēr Rostokas (poļu) kamerkoris savu draudzību apliecināja ar t.dz. Pūt, vējiņi (laikam Jurjāna apdarē). Dziesmu svētku pirmo galveno dienu (21 .VII) savukārt ievadīja koru gājiens, kas sācies „jau agrā rīta stundā". Tajā nesti kā Līgo un jaunais 1973. gada karogs, tā arī varen liels Ļeņina galvas atveids, un, kā parasti, gājiens virzījās gar komunistu partijas mītni, pēc tam “pakavējoties" pie Ļeņina pieminekļa. Pie pirmās gājienu sagaidīja vai visi lielākie Rīgas "kungi" līdz ar viesiem, kuru vidū bija arī no Maskavas atsūtītā kultūras ministre J. Furceva un pat kosmonauts H. Titovs. Skaļu lozungu sveikts (Slava partijai! Slava Ļeņinam! Draudzībai!), minētais elite saņēma puķes, kuras, protams, pasniedza bērni ... Bet vēl vairāk puķu, vesels kalns, „no darba cilvēku, no mākslas pārstāvju rokām" tika Brīvības pieminekļa tuvumā stāvošajam Ļeņinam. .. Pēc tam gājiens aizvirzījās uz kādreizējo Ķeizara un vēlāko Viestura dārzu, kas simtgades brīdī tika pārdēvēts par Dziesmu svētku parku. Tajā notika tēlnieku Ļ. Bukovska un G. Baumaņa veidotā Dziesmu svētku memoriālā ansambļa atklāšana, šoreiz atskanot vienīgi latviešu dziesmām. Šā dabas ainavā diezgan iekļāvīgā pieminekļa kreisās puses plākšņu rindu rotā J. Cimzes, A. Jurjāna, J. Vītola, E. Melngaiļa, Alfr. Kalniņa un P. Barisona portreti (laikam bronzā), kamēr lielajā plāksnē labā pusē lasāmi Ļeņina vārdi Māksla pieder tautai. Bez tam piemineklī iekalti vārdi „Padomju Latvijas darbaļaudis — Dziesmu svētku simtgdei". Lai nu ko domājam par šo simbiozi, tāpat par Viestura vārda anullēšanu, vismaz vēl viens Rīgas stūrītis tā paglābts pašai Latvijai, kaut arī to panākt laikam nebija tik vienkārši. * 

Pirmais galvenais koncerts, kas programmās* apzīmēts vienkārši par dziesmu svētku koncertu, sākās tās pašas dienas pievakarē pulksten pussešos, bet otrs — svētdien 22. jūlijā pulksten piecos. Saskaitot vadonī iespiestos atsevišķos skaitļus, redzams, ka „tiesības piedalīties jubilejas svētkos" bija ieguvuši 204 jaukti kori ar 10.771 dziedātāju, 57 sieviešu kori ar 2772 dziedātājām un 26 vīru kori ar 1435 dziedātājiem, kopā tātad — 287 kori 
Kā 21., tā 22. VII programma iespiesta atsevišķi iegarenā brošūrā ar 16 Ipp. katrā (neskaitot vākus). Tās pirmā puse ir latviešu, otra — krievu valodā. Cena — 15 kap. katrai, kamēr metiens, spriežot pēc šifras, pirmajai brošūrai būs bijis 26.000, bet otrai — 29.000. 
ar 14.978 dziedātājiem. Salīdzinot ar 1970. gadu, šoreiz Rīga pulcēja ap 2000 dziedātāju vairāk, pie kam zīmīgi, ka nosimtēs lielāko pieaugumu redzam jaukto un sieviešu koru grupās (pirmajā ap 15%, otrā 25%), kurpretim vīru koru pieaugums ir ļoti niecīgs (nepilns y2%) Bez tam vadonī atzīmēti 60 pūtēju orķestri ar 1458 dalībniekiem, 14 koklētāju grupas ar 121 dalībnieku un 25 dejotāju kopas ar 1190 dalībniekiem. Manāms pieaugums (11%) bija arī orķestrantu grupā, kamēr dejotāju skaitu nevaram salīdzināt, jo no tiem svētkos piedalījās tikai izlase. Koklētāji galvenajos koncertos nepiedalījās, un atbraucējus laikam sadalīja jau minētiem tautas mūzikas koncertiem. Trūkst arī drošāku ziņu, cik no visiem 15.000 dziedātājiem bija uz estrādes, bet pēc foto attēliem spriežams, ka šoreiz nobirums būs bijis niecīgs, varbūt pat tikai nomināls. Otra lieta, kas mūs interesē vēl vairāk, ir pašas programmas. Tā kā šeit mēs nevaram pārspiest tās pilnīgā veidā, tad atzīmēsim vienīgi ik koncertā atskaņotos kordarbus, sadalot tos latviešu un cittautu grupā un iekavās norādot to vietu attiecīgajā programmā. Pirmajā koncertā — bez himnām, kas programmā nav minētas — bija paredzēti 18 sekojoši latviešu kordarbi:

Bez tam šai programmā ietilpa (18, 19) J. Jurjāna Svētku maršs un A. Jurjāna Acikops pūtēju orķestriem un trīs dejas (28 30) dejotājiem. Vai visi darbi arī atskaņoti, turklāt tieši augšējā kārtībā, ziņu trūkst, bet programma nenoliedzami bija ļoti gara, tā ka nav brīnums, ka kopā ar svētku atklāšanu pirmais koru koncerts ildzis vairāk nekā četras stundas. Līdzīgi sakārtotajā otrā koncerta programmā (sākumā un beigās jaukti, vidū — viendabas kori) bija 25 latviešu kordarbi: 

Pūtēju orķestri atskaņoja (20, 21) J. Ivanova Rāznu un G. Ordelovska Divas latviešu dejas, bez tam kā pirmajā, tā otrā koncertā pavadīja dažus kordarbus (2, 6, 17, 27, 37; 2, 19, 41) un spēlēja mūziku dejām. Pēdējās otrā koncertā bija piecas (10, 11, 31—33), pie kam no visām abu koncertu dejām tikai viena bija tautas deja, kamēr pārējās atzīmētas vienkārši kā latviešu, krievu, vācu vai poļu dejas. Tā kā otrā koncerta sākumā notika sacensību uzvarētāju apbalvošana un arī kārtējā programma bija vēl garāka nekā sestdien, tad šis koncerts ilga vairāk nekā piecas stundas. Pārskatot abas programmas vēlreiz un salīdzinot tās ar agrāku svētku programmām, manāmākas pārmaiņas neatradīsim. Neskaitot līdzi astoņu kordarbu atkārtojumus otrā koncertā, tajās redzam 39 dažādus latviešu un 19. cittautu darbus (4 krievu, 2 igauņu un 2 lietuviešu un pa vienam dažādu citu tautu darbam). Pēdējo nosimte (33%) arī šajos jubilejas dziesmu svētkos bija tātad gandrīz tāda pati kā parastais caurmērs (sk. LM 5. num., 464. lpp.). Un gandrīz tas pats jau agrāk teiktais jāsaka arī par atskaņoto darbu tematiku. Vienīgā nianse, kas kaut cik rādīja, kur un kam svētki notiek, bija mazliet lielāks tā dēvēto klasisko latviešu darbu skaits (to vidū pat redzam atkal rehabilitēto dziesmu Mūžam zili), bez tam latviešu darbi šoreiz bija mazāk izkliedēti. Taču necerēsim daudz. Par spīti izcilāku mūziķu mēģinājumiem atvairīt politisku propagandu (un ne jau Rīgā vien!), dažu diletantu (kā, piemēram, J. Ozoliņa vai B. Aļeksandrova) sludinājumi Krievijā un tās sagrābtajās zemēs joprojām zaļo, un masām tie jāklausās, patīk vai nepatīk. 
Virsdiriģentu 1973. gadā bija vel vairāk nekā 1970. gadā. 10 jau pazīstamiem vīriem līdzās (sk. LM 5. numuru) vēl redzam Ausmu Derkēvicu, kuras vārds cieši saistīts ar laureāta Dzintara izaugšanu. 1929. gadā dzimusī māksliniece beidza LK (T. Kalniņa kordiriģentu klasi) 1959. gadā un pēc tam strādājusi vēl E. Melngaiļa tautas mākslas namā un speciālajā E. Dārziņa mūzikas skolā, pēdējā laikā asistējot Akadēmiskā kora galvenajam diriģentam I. Cepītim (šā kora trešais diriģents pašreiz ir I. Matrozis). Par A. Derkēvicas ienākšanu virsdiriģentu saimē varam tikai priecāties, jo līdz šim tādā amatā lielajos dziesmu svētkos neviena sieviete vēl nebija bijusi. No 66 kor darbiem L. Vīgners un J. Ozoliņš katrs diriģēja 8 darbus, H. Mednis — 7, D. Gailis, I. Kokars un G. Kokars — 6, kamēr J. Dūmiņam, St. Brokam, I. Cepītim, E. Račevskam un A. Derkēvicai bija pa 5 darbi. Šī niansētā "hierarchija" nav nejauša, turklāt lielākā daļa diriģējamo darbu bija atsevišķi. Vienīgais, kas ik koncertā varēja vadīt divus darbus pēc kārtas, bija L. Vīgners (36—37; 26—27), bez tam pa divi dziesmām blakus otrā koncertā atgadījās St. Brokam (12—13) un I. Kokaram (24—25). Tālāk dažus vārdus par oficiālo dziesmu svētku atklāšanu. To ievadījusi 120 bundzinieču „bungu rīboņa" (gluži amerikāniska izdarība!), kam sekoja 1973. un 1873. gada dziesmu svētku karogu ienešana. Pēc tam V. Krūmiņš "deva vārdu" LKP CX sekretāram, pēc kura atklāšanas runas atskanēja mūsu jau atzīmētā P. Barisona dziesma. Tad nāca kārta maskavietei J. Furcevai, kas, spriežot pēc atreferējumiem, bijusi visrunīgākā, neaizmirstot pat „laimīgo" skaitli 33. Beidzot svētku dalībniekus sveica kosmonauts H. Titovs. Mūziķi "pie vārda", protams, netika, kaut viens otrs no tiem, kuru apsveikumi lasāmi vadonī, bija klāt arī koncertā (kā, piemēram, M. Zariņš, gruzietis O. Taktakišvili u.c). Pēc tam notika Dikļu, Cesvaines un Dobeles koru atvesto piemiņas velšu nodošana, un, kad uz estrādes bija sapulcējušies ari „tautu draudzības" koncerta viesu kori, beidzot varēja sākties tālākā programma. Piezīmējams, ka nākošajā (H. Holminova) dziesmā līdzi dziedāja arī viesi, tā kā tā atskanēja krievu valodā, tāpat krieviski dziedātas vēl pāra dziesmas vēlāk. Pašiem atskaņojumiem tuvāk nevaram pieskarties, nedz arī salīdzināt, kas vēl nav salīdzināms. Bet nenoliedzami lielais kopkoris abas programmas bija sagatavojis rūpīgi un dziedāja ļoti labi, kas īpaši pārsteidza viesus no tām zemēm, kur šāda veida dziesmu svētki nenotiek.* Sava loma bija arī faktoram, ka šoreiz tādu kordarbu, kas jau atskaņoti agrāk, bija vairāk, tāpat koru dziesmu prieku cēla mazliet raksturīgākā latviešu darbu izlase. Taču vissvarīgākais faktors bija svētku jubilejiskā gaisotne. Gandrīz vai visi dziedātāji bija tomēr latvieši un viņu vadītāji — visi latvieši, un jādomā, ka arī klausītāju vidū (spriežot pēc amfiteātra kapacitātes, to varēja būt ap 30.000) dominēja latvieši. Rīgā, kur ikdienā latviešu valodu nomāc svešu valodu skaņas, tas pats par sevi jau ir notikums, un tad jau arī dziedāšana nevar būt ikdienišķa. 
Tāpat jubilejas svētki nepalika bez atbalsīm publikā. Pēdējā gan, jādomā, bija visai dažāda: gan tie, kas nāca uz koncertiem ar īstenu latvisku lepnumu un noteiktām atmiņām par kādu citu, brīvu Latviju, gan arī tādi, kam pēdējā ir vairs tikai neskaidrs mīts, un daļa arī tādu, kam vienkārši patīk pabūt lielākā pulkā un kuriem tas, kas notiek uz estrādes, varbūt aizslīd garām īstenāk neapjausts. Seit piezīmējams, ka simtgades dziesmu svētki nebija gluži nezināmi arī Rietumos: kārtējā internacionālo festivālu sarakstā tos bija atzīmējis vismaz liberālais amerikāņu žurnāls Saturday Review, bet vai kāds rietumnieks, izņemot parastos latviešu tūristus un t.s. sakaru komitejas "viesus", tajos arī ieradās, maz paticams. Bet lai nu kā — skaistākās un īpaši pazīstamākās dziesmas paņēma savā varā ikvienu, kas tās dzirdēja, un to gluži noslēpt nespēja arī Rīgas avīzes, kaut tām —kā jau "divkāršā" jubilejā — bija jābūt sevišķi "objektīvām" (jeb „partejiskām"). Publikas aplausus jau grūti kontrolēt, jebšu arī šoreiz bija īpašs koncertu režisors (kāds M. Kublinskis), un, lai gan klausītāji nebija gluži neatsaucīgi arī dažām cittautu dziesmām, kā, piemēram, paša sabalsotāja vadībā atkārtotajai gruziešu t.dz. Straujā Aragva, vissirsnīgāk saņemti tika tomēr vecākie latviešu oriģināldarbi (Gaismas pils, Lauztās priedes u.c.) un, protams, arī tautas dziesmas. Vispār zīmīgi, ka lielāka pacilātība radās otrā koncertā — vispirms tāpēc, ka galvenās runas jau bija izrunātas sestdien, bet arī tādēļ, ka šā koncerta programmā bija vairāk tīri latvisku saliņu, tāpat visa gaisotne svētdien bija spriegāka. Pacilātība pieauga no dziesmas uz dziesmu, un, kad bija izskanējuši pēdējie pieci latviešu skaņdarbi un beidzies šai laikā "likumsakarīgi" paredzētais V. Krūmiņa goda rakstu un piemiņas medaļu sadalīšanas ceremoniāls, kā kori, tā lielākā daļa klausītāju joprojām vēl negribēja šķirties un palika svētku vietā krietni ilgāk, nekā bija domājis koncerta režisors. šī pakavēšanās jubilejiskā gaisotnē aprakstīta arī „sakaru komitejas" avīzītē: "Tūkstošiem skatītāju ilgi nelaida prom dziedātājus un mūzikantus , vēlreiz skanēja Pētera Barisona "Dziesmai šodien liela diena". Leonīda Vīgnera vadībā kopkoris un visi skatītāji dziedāja t.dz. "Pūt, vējiņi". Dziesmu svētki izskanēja, taču dziesmas vēl dziedāja koristi atceļā uz savām mītnēm, skatītāji satiksmes līdzekļos, vēlā vakara stundā Dziesmu svētki izskanēja visā Rīgā (mani izcēlumi; J. Dz.)." Tā arī bija. Dzimtenes Balsij vienīgi piemirsies, ka Mežaparkā publika neatlaidīgi pieprasīja arī E. Melngaiļa Jāņuvakaru, ko kori atkārtoja paši "sava" diriģenta vadībā. Un Rīgas ielās dziedāts ne tikai "vēlā vakara stundā", bet pat pēc pusnakts, pie kam šai dziesmu priekā latviešiem talkā nāca arī igauņi un lietuvieši. Taču tik “nepartejiski" Rīgā nevar rakstīt, un pašus notikumus tas arī negroza. Beigās jāpiemin, ka lielo simtgadi dzimtenē atcerējās ne tikai mūzikālā veidā vien. Tā svētku laikā Fundamentālajā bibliotēkā bija atvērta īpaša dziesmu svētku izstāde, kurā varēja redzēt arī agrāko dziesmu svētku darbinieku rokrakstus, zīmējumus, gleznas, foto attēlus, senākus nošu krājumus u. c. publikācijas. Valsts mākslas mūzejā savukārt notika plaša dziesmu svētkiem veltīta retrospektīva tēlotājas mākslas izstāde, bet Aizrobežu mākslas mūzejā — plaša lietiskās mākslas izstāde. Līdzās tām Rīgā bija atvērtas vēl dažas citas izstādes (Raiņa Literātūras mūzejā, Mākslas darbinieku namā un citur), tāpat tieši vai netieši simtgadei veltītas izstādes notika Valmieras, Rēzeknes, Kokneses, Madonas u.c. mūzejos ārpus Rīgas. Līdzīgā kārtā izcilais notikums bija saistījis dzejnieku domas. Par to liecina viens otrs dziesmu svētkiem veltīts dzejolis gan cieši kontrolētajā mēnešrakstā Karogs, gan retās reizēs mazliet brīvākajā Literatūrā un Mākslā un šur tur citur. Pāra šādu dzejoļu — drošs paliek drošs! — gan tikai atkārto jau tūkstošām reižu skandinātās frāzes, piemēram: Dziesma tālumus vieno, Venta ar Volgu runā, Dņepra ar Burtnieku tiekas, Ķāzna klausās Nemunas dunā. Taču ir arī citādi dzejoļi, īstena zemdegas dzeja vai ugunsvārdi, kurus spēj pateikt tikai tāds dzejnieks, kam tik daudz atņemts, ka viņš vienkārši vairs nevar klusēt (tīša parafraze par kādu citu parafrazi). Bet tos mēs šeit nevaram un nedrīkstam citēt: kas pazīst dzimtenes dzeju, tie šādus dzejoļus būs jau ievērojuši, bet kas nepazīst — tiem tie varbūt arī nav svarīgi. Tādēļ grūti būt vienis prātis, redzot to gandrīz tikai negātīvo nostāju, kādu pret dziesmu svētkiem Rīgā jau tā skopajos ziņojumos parādīja "šāspuses" avīzes. Bez šaubām, tādi teicieni kā "dziesmu svētku simtgade Ļeņina ēnā" vai „krieviskuma svētki Rīgā" (Latvija: 1973-30; Londonas Avīze: 1973-1390) nav jau gluži nepatiesi, bet, ja tas ir gandrīz vienīgais, ko "viņāpusē" saskatām, tad varbūt labāk ciest klusu. Bez tam arī mums Rietumos netrūkst problēmu, kas dažkārt nav nemaz tik atšķirīgas un tāpat grūti risināmas. Vispār — tik liela nacionāla notikuma brīdī, par kādu kļuva visi latviešu dziesmu svētku simtgades sarīkojumi, nebija vietā pārāk krasi izcelt tādus vārdus kā, piemēram, „mēs" un "viņi" vai „šeit" un „tur" — sevišķi vēl, ja tie neapzīmē tikai ģeogrāfiskas robežas. Mēs visi — kā dzimtenē, tā ārpus tās — pirmā kārtā esam un gribam būt latvieši, kam visiem var būt tikai viena tēvuzeme, viena Latvija, un, ja mēs šo vissvarīgāko vēlēšanos apliecinājām, tad daudz kas cits, kas dziesmu svētkos varbūt šķita ne mazāk vai gandrīz tikpat svarīgs, tālākā nākotnē paliks tomēr tikai otrā vietā. Nepaplašināsim plaisas, ko neesam paši radījuši, un nededzināsim tiltus, pa kuriem vienreiz būs atkal jāatgriežas! 
J. Dz. 
60 “Latvju Mūzika” nr. 7 (01.01.1974.) | redakcija

UN KLĪVLANDĒ... 
Trimdā rīkoto simtgades svētku vidū plašākie, protams, kļuva Latviešu 5. vispārējie dziesmu svētki A.S.V. , kas norisa laikā no 31. augusta līdz 3- septembrim Klīvlandē. Salīdzinot ar Ķelni, Klīvlandē pulcēja trīsreiz lielāku dziedātāju, dejotāju u.c. aktīvo dalībnieku kopskaitu, un vismaz trīsreiz, ja ne pat četrreiz vairāk Klīvlandē bija arī klausītāju (un skatītāju). Tāpat ļoti plaša bija visa kopnorise: tās oficiālajā daļā (sk. vadoņa 40. un 41. Ipp.) atzīmēts 21 sarīkojums, kam nāca klāt vēl pāri par 30 citu organizāciju sanāksmes un sarīkojumi (turpat, 36. un 37. Ipp.; daži no tiem, kā, piemēram, PBLA priekšsēža U. Gravas un dzejnieka Andr. Eglīša referāti, vadoņa iespiešanas brīdī turklāt vēl nebija droši un tā palikuši neatzīmēti). Lai palīdzētu nākamajam vēsturniekam, pieminēsim vismaz tos notikumus, kas bija iekļauti šo svētku oficiālajā norisē. Tādi bija atklāšanas akts un trīs koncerti, bez tam vēl divi tautas deju uzvedumi (jaundejas 31,V111, parastais lieluzvedums 1.IX), divas teātra izrādes (R. Blaumaņa Pazudušais dēls 31 VIII, A. Eglīša Galma gleznotājs 1.IX), divi rakstnieku cēlieni (1. un 2.1 X), tēlotājas un lietiskās mākslas izstādes (visas 4 svētku dienas), uzvedums "Jāņu nakts" (3.1 X), ALJA rīkotais "Umurkumurs II" (31. VIII), kā arī sporta sacensības un trīs izpriecu sarīkojumi (iepazīšanās balle, tautas svētki un ārpus Klīvlandes "brīvā dabā" notikusī dziesmu svētku izskaņa). Atsevišķi pieminami vēl trīs svētku dievkalpojumi (luterāņiem, katoļiem un baptistiem), kas arī bija iekļauti kopnorisē un notika svētdien, 2.1 X. Mūsu lasītājus vairāk interesēs četri pirmie nule kā pieminētie sarīkojumi, par kuriem tad arī iespiežam īpašas apceres. 

61 “Latvju Mūzika” nr. 7 (01.01.1974.) | Val. B.

SVĒTKU ATKLĀŠANAS AKTS 
Kad Amerikas latviešu V dziesmu svētku rīcības komiteja (ko līdz 1972. gada rudenim vadīja R. Šilders, bet pēc tam E. Auzenbergs) pārsprieda šā akta programmu, svētku runām un apsveikumiem līdzās tajā paredzēja vēl īpašu ievadvārdu ielogotu retrospektīvu mūzikālo daļu, kurā kopā ar himnām ietilptu 10 kordarbi (J.L., "Simts gadu dziesmā tiekas", Laiks: 1972-76). Šai daļā par runātāju aicināja šo rindu autoru, bet ne visai mērķtiecīgās dziesmu izlases un arī personisku iemeslu dēļ viņam laipno aicinājumu nācās atteikt. Tas labi domāto ieceri gan daudz negrozīja: runātāja lomu pārņēma komponists I. Sakss, un — svītrojot Dārziņa Ciānas bērnus, tāpat Gubenes un Kalnāja sabalsojumus — vieta radās arī Melngailim (bet ne Vītolam, nedz Alfr. Kalniņam). Šādā sakārtojumā akta muzikālā daļa redzama svētku vadonī un varēja būt arī pašā sarīkojumā. Bet — cilvēks domā, Dievs dara. Pāra nedēļas pirms svētkiem rīkotāji saņēma ziņu par ASV prezidenta R. Niksona meitas Dž. Eizenhaueres ierašanos un, vēlēdamies parādīt viņai arī kokles, nolēma aicināt talkā vēl Monreālas koklētājas un dainotājas. Jauka doma, taču tā tapa paildzināta programma, atņemta daļa uzmanības jubilārei simtgadei, un sarīkojums norisa steigā — tūliņ pēc tam publikai bija jāmeklē taisnākā iela uz citiem sarīkojumiem. (Ceru, lasītāji nepārprata augšējās atkāpes vajadzi, bez tam tā derēs „pa ceļam" uz galveno (koru) koncertu, kur tāpat ne viss norisa gluži tā, kā bija ilgi domāts pirms tam.) Atklāšanas akts notika jau piektdien, 31 augustā, bij. Statlera-Hiltona viesnīcā, un tas sākās 10 minūtes pēc četriem ar Ernesta Brusubārža vadīto Amerikas vidienes koru dziedāto ASV himnu. Tai sekoja archibīskapa A. Lūša sacītā lūgšana, svētku atklāšana (Z. Reineks), mūsu pašu valsts himna un priekšsēža E. Auzenberga apsveikums. 
Tad nāca Dž. Eizenhaueres "Baltā nama sveicieni" un Klīvlandes vecākā R. Perka pilsētas atslēgas pasniegšana viešņai, pēc kam sekoja Monreālas meiteņu atskaņotās tautas dziesmas un dejas, koru dziedātā P. Barisona Latvijā un, kad viešņa ar savu svītu jau bija projām, pārējie apsveikumi un uzrunas (A. Piterāns, ALA priekšsēdis Dr. I. Spilners u.c). Visa šī akta oficiālā puse — ieskaitot viešņai veltītos „ilgos aplausus" un "aplausu vētru" (Laikā (1973-71) lasāmie vārdi!) 
#RHIZOME (norāde uz recenziju)
— ilga 65 minūtes, un, kad beidzot pienāca kārta svētku runas teicējam I. Saksam, viņam kopā ar koriem un K. Aveņu atlika vairs tikai 35 ( !) minūtes. Cits šādā situācijā droši vien nolaistu rokas, bet — cepuri nost! — Imants Sakss savu kaut konspektīvo, taču lietisko pusstundu garo runu pateica apmēram 14 minūtēs, kaut arī staccato un gandrīz vai prestissimo! (Par spīti tam I. Saksam vēlāk bija jāsaņem arī pa nātrai, pat no tik piedzīvojuša vīra kā O. Liepiņa (sk. Londonas Avīzes 1394. num. #RHIZOME (norāde uz recenziju), kam "šķita", ka šādā aktā "varētu iztikt arī bez īpaša kritiķa, komponista referāta".) Tāpat diezgan laimīgi (un nesteidzinot tempu . . .) tika galā E. Brusubārdis. Lai gan dziedātāji jau bija paguruši (sava loma bija arī karstajai dienai), Brusubārža vadītās dziesmas — D. Cimzes Kas tie tādi, kas dziedāja, E. Melngaiļa Rīgas torņa gala zīle, J. Norviļa Noriet saule vakarā un I. Sakša Pie Staburaga saule riet — skanēja diezgan tīri, pārdomātām niansēm un bez liekām ārišķībām. No profesionāla viedokļa gan varētu iebilst pret pāra nekonsekvencēm diriģenta mājienos (liekas 1/8, kur pietiktu ar 1/4), tāpat vietumis varbūt varēja būt mazliet vairāk kvēles, taču ik diriģentam ir savs raksturs vai "rokraksts", ko jau devusi daba, un, ja vien viņam ir atbalsts un atbalss dziedātājos, šīs lietas nav tik svarīgas. Vienīgi publikas atsaucība jau šķita atslābusi, aplausi, kas — vietā un nevietā — tik bagātīgi tika šķiesti sākumā, nu bija remdenāki, tā ka pašās beigās sirdī tomēr palika kāds nepiepildīts stūrītis. Pēc tam vēl runāja divu agrāko Klīvlandes dziesmu svētku galvenais rīkotājs K. Avens, kam vēl sekoja J. Mediņa himna Tev mūzām dzīvot, Latvija, un pirmais svarīgākais simtgades svētku sarīkojums Klīvlandē bija galā. 
Valentīns Bērzkalns 


62 “Latvju Mūzika” nr. 7 (01.01.1974.) | Knuts Lesiņš
GARĪGĀS MŪZIKAS KONCERTS 
* Min. biedrība dibināta 1879. g-, tā ka Dziesma būs bijusi komponēta jau 1904. g. šis gads figurē arī augšā atzīmētajā grāmatā lasāmajā J. Vītola dzīves aprakstā (autors Jēk. Vītoliņš). Turpat darbu sarakstā redzamais 1908. g. — kas figūrē arī O. Grāvīša grāmatā Jāzeps Vītols (1958), tāpat J. Vītoliņa (un) L. Krasinskas Latviešu mūzikas vēstures I sējumā (1972) — jādomā, attiecas uz eventuālu Dziesmas pēdējo tīrrakstu, no kā tā iespiesta V visp. latv. dziesmu svētku kofdarbu krājumā (1909). 

Dziesmu svētku atklāšanai piektdien, 29-augusta vakarā, sekoja garīgās mūzikas koncerts Sv. Jāņa (St. John's) katedrālē. Tas bija visādā ziņā dziesmu svētku simtgades cienīgs notikums, pulcinot ap 2000 klausītāju un sniedzot ļoti vērtīgu mūzikālu programmu. Diriģents Arvīds Purvs par garīgā koncerta programmu vadonī (43- Ipp ) izsakās, ka, to veidojot, vadījies no diviem galveniem mērķiem: pirmkārt — reprezentēt latviešu garīgās mūzikas autorus, otrkārt — dot klausītājiem ieskatu par šī žanra jaunākiem skaņdarbiem. Pēdējie galvenā kārtā ņemti no Toronto Sv. Andreja ev. lut. draudzes kora repertuāra, korim veltīti vai radušies pasūtinot — kā, piemēram, šī koncerta ievērojamākais sniegums L. Apkalna Kingiras rekviēms. Ir arī saprotams, ka tik labi noskaņotu un izstrādātu programmu var dot tikai izcila un ilggadīgā darbā saliedējusies kora vienība, kāds ir jau minētais koris A. Purva vadībā. Tas arī iznesa programmas smagumu, apmēram 90 dziedātāju sastāvā (ar nelieliem klīvlandiešu papildspēkiem). Koncerta sniegumu vēl pavairoja izcilā ērģelniece Anita Rundāne, kas atskaņoja vienīgo jaundarbu — A. Kalnāja Fugu-fantaziju. Bija veicies arī ar solistu izvēli garākiem dziedājumiem, pieaicinot soprānus Ritu Dzilnu-Zaprausku un Astru Kalniņu, kas dziedāja alta partiju. Orķestris komplektējās no klīvlandiešu mūziķiem — ar koncertmeistaru Voldemāru Rušēvicu pie pirmās pults. Mazākā sastāvā nekā sestdien simfoniskajā koncertā, tas pieņemami veica pavadītāja lomu kora dziedājumos, kaut gan reizēm likās par skaļu. Bet tā kā garā katedrāles telpa atkarībā no klausītāja vietas bija ar dažādu akustiku, tad arī skaļuma vērtējumi varēja būt dažādi. 
Programma sākās ar J. Vītola Dziesmu — kantāti korim, soprānam un orķestrim (Fr. Plostnieka teksts). Svētku vadonī minēts, ka tā rakstīta 1904. gadā, kamēr Rīgā 1944. g. izdotajā J. Graubiņa rediģētajā grāmatā Jāzeps Vītols (apg. Latvju Grāmata) komponista darbu sarakstā Dziesma datēta ar 1908. gadu (tā komponēta Rīgas latviešu dziedāšanas biedrības 25 gadu jubilejai).* Katrā ziņā Dziesma ir Vītola raženāko gadu darbs, trīsdaļīgā formā, ar orķestra ievadu sagatavojot dzejas pirmā panta gaisotni — Tur kur dzidros augstumos .. . Otrā daļā atskan soprāna solo ar līksmāku temu — Lai no mūsu dziesmām trīc meži, lauks un lejas...; trešo daļu, orķestrim pieaugot sparā, atkal pārņem koris, kas beidzas pacilātā saskaņā ar rindu Lai no dziesmas dziesma dzimst. Jau šajā koncerta ieskaņā koris parādīja savu kuplo un izlīdzināto balsu sastāvu. Tāpat skaisti raisījās R. Dzilnas-Zaprauskas solo. Ir pēc šī dziedājuma, ir pēc beigu dziedājuma L. Apkalna darbā liekas, ka dziedone patlaban ir savu vokālo spēju briedumā, apvienojot balsī mīkstu, patīkamu tembru un spēcīgu plūdumu, kas nekad nekļūst izskaņā asāks. Jurjānu Andreja Lūgšana no Garīgās kantātes dvesa rāmu minora noskaņu, ar komponista vienkāršajām paša sacerētām teksta rindām un mūziku izsakot korāļveidīgu reliģisku pārdzīvojumu. Šai noskaņai ļoti smalkjūtīgu orķestrālu ietērpu bija gādājis T. Ķēniņš, jo paša Jurjāna instrumentācija nav saglabājusies. A. Purva Zvanu sasaukšanās (I. Vīksnas teksts), kas komponēta viņa vadītā kora 20 gadu darbības atcerei, pauda jaunāku laiku valodu — gan orķestra, gan kora partijās. Drāmatiskas izteiksmes kāpināšanai korim divu pirmo posmu beigās daži vārdi bija vai nu pusrunāti, vai čukstēti, vai pat izkliegti. Vācieši to sauc par 
Sprechgesang, un par šī paņēmiena ievedēju uzskata 12 toņu sistēmas sācēju A. šēnbergu. A. Purvs šai gadījumā bija domājis par mistērioza iespaida radīšanu, ko sagatavoja arī orķestris (ar vārdiem „bailes"). Bet, pārskatot I. Vīksnas tekstu kopumā,  tāda noskaņa dieztvai attaisnojas, jo tālākās rindas sniedz gluži racionālu izskaidrojumu: Mums bail jūsu sīkā prāta, gurdeno domu un rāmo runu! — ko šai posmā pauž vīru balsis. Par spīti šādiem novirzieniem un dažiem tīri illustrātīviem momentiem, kompozicija atstāj spēcīgu kopiespaidu, tās sākums un beigas saliedēti ar zvanu motīvu sasaukšanos pūtējos, un skaņdarbs beidzas ar sparīgām fanfarām un pilnu kori, tradicionālā akordā un līksmē. Anita Rundāne sāka savu ērģeļdarbu trijotni ar vecmeistara Alfr. Kalniņa Skerco, kas par spīti nosaukumam nebija tikai rotaļa vien, bet ļoti pilnskanīgs darbs, sevišķi noslēgumā. Pirmatskaņojumam sagatavotā A. Kalnāja Fuga-fantāzija par t.dz. temu Karavīri bēdājās savā kontrapunktiski režģainā rakstā prasa lielu rūpību un iedziļināšanos. Dziesmu svētku vadonī autors paskaidrojis, ka tema ir diatoniska, bet pretbalss ienāk ar chromatismu. Četrbalsīgajā fugā chromatisma tiešām daudz. Bez tam ir vēl kāds pretstats, kas liek tēmai reizēm nemanāmi pazust ausij: tema — dziesmas pirmā frāze — tiek spēlēta (pēc paša komponista atzīmējuma) ļoti lēni, gandrīz divreiz lēnāk, nekā esam paraduši dzirdēt minētās dziesmas melodiju. Citu balsu sešpadsmitdaļnošu nemitīgā plūsmā lēnās tēmas notis pagaist. Klausoties pārņem vēlēšanās, kaut būtu kāds mierīgāks, caurspīdīgāks posms. Nerimtīgā kustībā pietrūkst pacēluma — kulminācijas punkta. Beigu daļā temps paredzēts ātrāks, un tema parādās pilnā skanīgumā, pie tam šoreiz visa melodija. Kā jau minēts, šī kompozicija bija koncertā vienīgais jaundarbs (starp citu, to glītā iespiedumā 100 eksemplāros sagādājis koris Dziesmu Vairogs). Par spīti nelielām piebildēm, jāsaka, ka šis ir ievērojams darbs mūsu jaunākā ērģeļmūzikā, kas vispār nav visai kupla. 
Ērģeļu solo daļa beidzās ar T. Ķēniņa Tokātu. Tās techniskais raitums ļāva ērģelniecei parādīt savas spējas gan ātrajos skrējienos, gan reģistrācijas noskaņu smalkajā maiņā. Pretēji citiem virtuoziem, ērģelniekiem ir nepateicīgais uzdevums spēlēt neredzamiem, tādēļ publika nevar viņu pūles redzami novērtēt; katras ērģeles turklāt ir instruments ar citādām skanīguma variācijām un konstrukcijas īpatnībām. — Pēc tam atkal dziedāja koris, atgriežoties pie viena no pirmajiem mūsu garīgās mūzikas autoriem — Oskara Šepska. Viņa vārds parādās jau pirmo dziesmu svētku programmā, kur minēta Mendelsona sonāta, "spēlēta no Saldus ērģelnieka O. Šepska". Otro dziesmu svētku programmā savukārt redzam viņa laicīga satura dziesmu Ak puķīt, tavu noskumšan'. šādas Šepska dziesmas sakopotas krājumā Dziesmiņas, bet tās nozudušas no mūsu koru programmām jau sen. Toties šoreiz no ceturto dziesmu svētku programmas pārņemtā Ozianna dubultkorim pārsteidza ar savu mērķtiecīgo formu un skanīgumu; dubultkori gan aizstāja vienkārši kora dalīšana. Atskaņojuma tīro patīkamo noskaņu izcēla beigās skaisti kāpinātais un atkal klusinātais noslēgums. A cappella komponētā T. Ķēniņa dziesma Tā Kunga vīna kalnos (I. Vīksnas teksts) valdzināja ar it kā vīzionārām gleznām, kuras uzbūra kora balsu maiņa, basiem sākot teikumu par mūžības slāpēm, kas pamazām kāpinājās citās balsīs. Tāpat skaisti sabalsots teikums No Taviem vīna kalniem nāk vakara vējš ar nemierīgo jautājumu — vai sauc mūs kāds turpu? Arī beigās vēlreiz atkārtotais sākuma teikums Uz Taviem vīna kalniem mēs paceļam acis atskan daudzkrāsainās nosķaņās, pēc tam lēni izgaistot. V. Baštika Lielais kalvis (A. Brigaderes teksts) bija pēdējā a cappella dziesma programmā. Komponists jau pazīstams kā veiksmīgs garīgās dziesmas kopējs. Viņa harmoniju valoda iet vairāk tradicionālu ceļu; labā kora skanīguma pazīšana un izsvēršana, tāpat rūpīga tuvošanās tekstam ļauj radīt jaukus kordziesmas paraugus. 
Sākumā melodijas motīvs divreiz atkārtots, kā izceļot vesera spēku tekstā: Ar uguns veseri Tu sagrauj vecu jaunā . . . Vidus daļā teksts — Lauzts lidojiens . . . Riets, kvēlošs selgas lokā . .. Vārds atrauts nāvei. . . Ziedu mirdzums kokā — sadalīts starp visām balsīm, sākot ar basu, beidzot ar soprānu. Beigās teikums un veido jaunu debesi un zemi pamazām apvieno visus. L. Apkalna Kingiras rekviēms korim, divām solistēm, ērģelēm un orķestrim veltīts deportētām latvietēm, kas gājušas bojā Kingiras soda nometnē Centrālāzijā 1954. gada sacelšanās laikā. Vēsturiski tik traģiska notikuma iemūžināšana īpatā liela vēriena skaņdarbā ir ievērojams veikums. Tas aizkustināja ne vien ar sāpīgu izjūtu modinājumu, bet arī ar mūzikas drāmatisko vēstījuma stilu. Komponists, būdams teksta autors, paskaidro, ka teksts nav liturģisks, nedz arī izmantoti svētie raksti. Vēsturiskā atskatē rekviēms radies kā katoļu sēru mesa ar latīņu tekstu; tā vārds nozīmē — atdusu, mieru mirušiem. Pazīstamākie šī žanra agrīnākie darbi ir Berliozam un Verdi; Mocarts savu rekviēmu (pēc kāda svešinieka pasūtinājuma) nepaguva pabeigt; Brāmss bībeles vācu tekstā balstīto kompoziciju nosaucis par Vācu rekviēmu; angļa Deliusa darbam teksts ņemts no filozofa Nīcšes darbiem, tādēļ to dažkārt mēdz saukt par "pagānu tekstu". Kā redzams, piegājiens šai kompozīcijas formai jau agrāk bijis ļoti dažāds. Latviešu dzejā pazīstamākais ir V. Plūdoņa Rekviēms (Pamazām brauciet un klusu, līķratus netriciniet. . .). Apkalna apņemšanās radīt pašam tekstu arī nav neparasta, lai atceramies tikai R. Vāgneru, kas sacerējis libretus visām savām operām. Citos žanros to dažkārt darījuši arī latviešu komponisti, kā, piemēram, Baumaņu Kārlis (radot mūziku un tekstu reizē mūsu himnai), tāpat Jurjāns un jaunākos laikos — L. Garūta. Programmā (atsevišķā iespiedumā) piezīmēts, ka teksts „nav domāts kā patstāvīga dzeja". Visumā Apkalna teksts nav bez dažas poētiskas ieskaņas, piemēram: asiņu drānas kā saulstari mirgo, svētums elpo aizredzes dvašu. Svarīgākais, ka teksts atbilst komponista nodomiem, palīdz radīt vajadzīgo sajūtu. 

Jānis Mediņš atmiņu grāmatā Toņi un pustoņi, pieskaroties tekstu jautājumam, liecina, ka to dzejiskā pašvērtība nav svarīgākā, nozīmīgs ir tekstu sniegtais impulss, ierosme mūzikai. Apkalna skaņdarbam saite ar šādas kompozīcijas tradicionālo formu ir veltījums aizgājušām moceklēm un iedalījums kontrastējošos posmos — ar orķestra starpspēlēm, atsevišķu epizodu solistēm un visu atskaņotāju apvienošanos finālā. Kingiras rekviēmu ievada orķestris, kam seko koris ar melodijas Tek saulīte ievijumu. Šo rāmo daļu pabeidz ērģeles. Ar vārdiem Kingiras nometnē nemieri trako sākas vēstījuma drāmatiskā daļa. To ievada nemierīgais ritms orķestrī, kas arī paliek kā bāze sekojošam kora dziedājumam rečitatīva veidā. Kulminācijas posmā Kingira deg! orķestrim illustrātīva loma, disonantās harmonijas pastiprina chaosa iespaidu, tad kora dziedājums kļūst mierīgāks — pagurums pārņem mulsušos spēkus ... Tenori ievada citu noskaņu, solistu dziedājumu — Dievs, kas pasaulē sūtīji mīlu, stiprini mīlas nestipros audus . . . Šim lūgsnas posmam nav melodijas, kā to saprotam parastā nozīmē (div- vai trīsdaļu dziesmas formā), bet dziedājums veidots ļoti izteiksmīgi, atbilstot vārdiem, ar orķestra ievadījumu, vijoļu, čellu u.c. instrumentu balsu ievijumiem un nobeigumu. Lūgsna veidojās siltā un vijīgā izteiksmē abu solistu — R. Dzilnas-Zaprauskas un A. Kalniņas — atskaņojumā. A. Kalniņa ir soprāns, bet viņa sākusi dziedones gaitas kā mecosoprāns, un tembrālā atšķirība drusku palikusi, kas šādā duetā bija nepieciešama. Orķestra ritmi atkal ievada jaunu nemiera posmu — Mulsā lūgsna vēlreiz dod spēkus sievietēm, meitenēm Kingiras postā. Seko jauns kāpinājums ir korim, ir orķestrim. Pēc starpspēles nāk cits posms, ko varētu dēvēt par "pārlaicīgo" — Senā dziesma tomēr nav galā . . . Tekstu pārmaiņus dzied vīru, tad sieviešu balsis, beidzot 
visi: Nāk tur latvietes mocekļu vidū, vadot tos pēdējā, mūžīgā gaitā .. . Komponista harmoniskā valoda ir ļoti dažāda, reizēm, kā viņš pats izsakās, ar "dodekafonijas struktūrām", reizēm sasniedzot vāgnerisku pilnskanību un korāļa svinīgumu (svētums elpo aizredzes dvašu). Bet šī dažādība arvien kalpo noteiktam izteiksmes mērķim, tādēļ labi savienojas kopīgā audumā, pat neliekot manīt stila maiņas. Beigu apoteozi ievada soprāna solo Svētie eņģeļi, debess kareivji, spārnus izplēšat.. . Dziedājuma īsie posmi mainās ar orķestra itin smagajiem akordiem, sagatavojot kāpinājumu un kora pievienošanos. Šīs varenās beigas likās drusku par stipru orķestrī, gandrīz aizsedzot solistes, kaut gan augsto do beigās vēl varēja sadzirdēt. Solistēm bija neērts novietojums katedrāles solos starp orķestri un publiku, lieti derējis būtu kāds paaugstinājums. Neievērojot šos piezīmējumus, kopiespaids bija lielisks. Diriģents lietpratīgi izvadīja sarežģītā darba atskaņojumu, tāpat izcilas spējas parādīja koris. Un vēlreiz ar atzinību jāpiemin neredzamā A. Rundāne, kas veica ērģeļu partiju. Atgriežoties pie pirmīt minētā dažādu izteiksmes līdzekļu saliedējuma, varbūt vienīgi ievadā dzirdētais tautasdziesmas motīvs, kas likās it kā "iespiests", ne gluži sakļāvās ar pārējo darba struktūru. Bet — kā jau teicām, palika liela un nozīmīga darba atskaņojuma iespaids, kas atmiņā tik drīzi nepagaisīs. Ja koncerta vieta nebūtu katedrāle, aplausi droši vien būtu bezgalīgi. Starp citu, aplausu sākums meklējams tieši baznīcā, kad aplaudēja priesteriem. Tā mainās laiki un paradumi. 
Knuts Lesiņš 

63 “Latvju Mūzika” nr. 7 (01.01.1974.) | Knuts Lesiņš

SIMFONISKĀS MŪZIKAS KONCERTS 
Tāpat kā garīgajā koncertā Sv. Jāņa katedrālē, tā sestdien, 1. septembra vakarā, Klīvlandes Mūzikas hallē plašās telpas bija pārpildītas ar klausītājiem, kas pulcējās simfoniskajam koncertam. Arī šis bija izcils notikums, ko klausītāji uzņēma ar sajūsmu, kaut gan programmā bija pārsvarā modernas noslieces mūzika — J. Kalniņa un T. Ķēniņa darbi, kas jaunās mūzikas meklējumu virzienos visumā sniedzas pāri caurmēra mūzikas mīļotāja gaumei. Savu sprieguma un sajūsmas tiesu, zināms, piešķīra mūsu jaunā klavierspēles meistara A. Ozoliņa personība un temperaments, kaut arī pats orķestra sniegums nebūtu vērtējams par izcilu. lemesli tam, liekas, nenovēršami — orķestris spēlēja gadījuma sastāvā. Asprātim Voltēram piedēvē teicienu, ka mūzika pēc lielgabaliem ir dārgākais troksnis ... Varbūt, ka — dažus mūsdienu eksperimentus klausoties (nedomāju tieši šī koncerta programmu!) — viņš teiktu, ka abos trokšņos nav pat lielas starpības! Bet, kā zināms, visā pasaulē simfoniskie orķestri (tāpat opernami) var pastāvēt tikai ar kādu atbalstu sistēmu, par ko tur rūpi vai nu privātas personas, vai organizācijas, vai valdības. Tādēļ vislielākais trūkums mūsu simfoniskās mūzikas jaunradē ārpus Latvijas ir pašu orķestra nepieejamība. Ja gribam par to gādāt, kas it saprotami tādos sevišķos gadījumos kā dziesmu svētkos, tas maksā dārgi. Mūziķiem jāatlīdzina pēc arodbiedrību tarifa ir par mēģinājumiem, ir par koncerta laiku, un tomēr tas vēl negarantē pirmklasību. Slavenās vienības, kuru izlase un spēles tradicijas veidojušās pazīstamu diriģentu vadībā gadiem, nav tādam uzdevumam noalgojamas, tikai — atsevišķi mūziķi, kas komplektējas ar dažāda līmeņa kvalifikāciju. Arī šai gadījumā sastāvs skaitliski gan bija pietiekams, taču tā nebija orķestra vienība, tikai — apvienība pāris dienām, veicot amatnieciskos pienākumus kā nu kurais, varbūt pat diezgan vienaldzīgi un bez sevišķas intereses par atskaņojamiem darbiem. Stīdzinieki (vijoles un čelli), par spīti koncertmeistara Voldemāra Rušēvica pūlēm, bija vājākā daļa, bez šo instrumentu tembrālā valdzinājuma — stīgu šalkoņas un dziedošā toņa. Techniski pārākas bija skārda pūtēju un sitamo instrumentu grupas, bet reizē tās bija arī skaļākās, tā pasvītropot kontrastu ar stīdziniekiem. Tiesa, šīm grupām bija svarīgākie uzdevumi lielāka apmēra darbos, un tas bija labi. Tomēr skanīguma nebalansējums lika sevi bieži sajust, bez tam to ietekmēja izstieptais orķestra grupējums. Klausītāji zāles labajā pusē reizēm dzirdēja sitamos instrumentus vien. Kreisajā pusē skanīguma samēri bija līdzsvarotāki. Jānis Kalniņš, iesākot programmu ar paša komponēto uvertīru un noslēdzot to ar jauno simfoniju, būdams mūsu piedzīvojušākais un izcilākais orķestra diriģents, vadīja mūziķus ar allaž patīkamo skaidro žestu noteikti un pārskatāmi. Ja ne viss sekmējās smalkumā un precīzitātē, tad iemesli meklējami jau iztirzātos stākļos. Programmas sākums bija pavēss, tālākā risinājumā pamazām iegūstot izteiksmes intensitāti. Minētā Latviešu dziesmu svētku uvertīra pirmoreiz atskaņota dziesmu svētkos Toronto 1970. gadā. Tā bāzējas galvenā kārtā uz divu tautas dziesmu — Padziedam nu, balini un Dziedāj' tautu tīrumā — tēmām; pirmā melodija ir minorā, otra — mažorā, tā radot noskaņu pretstatus. Komponists vairāk kavējas pie otrās tēmas, parafrazējot to dažādās instrumentācijas noskaņās. Beigās kā liesmiņa drusku iedzirkstas kādas līgo dziesmas motīvs. Atkāpjoties no programmas kārtības, būtu lietderīgāk tūdaļ pievērsties J. Kalniņa Trešajai simfonijai, ko atskaņoja programmas otrā daļā kā vienīgo jaundarbu (pasūtinātu tieši šiem dziesmu svētkiem). Autors vadonī (43. Ipp ) izsakās, ka simfonija nav programmatisks darbs, t.i., tā neko netēlo. No simfonijas parasti nekā programmatiska negaidām, bet šai gadījumā tādi "nepaskaidrojumi" varbūt vietā, jo mēs pazīstam arī dažus komponista programmatiskus darbus, vismaz ar programmatiskiem virsrakstiem. Tā, piemēram, par viņa simfonisko tēlojumu Lietains vakars Jāzeps Vītols kādreiz pajokoja, ka to vajagot klausīties ar paceltu mēteļa apkakli, lai lietus nelītu uz kakla. Otrs agrāko gadu 
simfonisks darbs savukārt saucas Brāļu kapi. Pirmā simfonija (arī neprogrammatiska) atskaņota 1948. gadā Lībekā. Par to drusku ieskata sniedz komponista J. Cīruļa vēstules fragments autoram, ko citē I. Sakss apcerē par J. Kalniņu Latvju Mūzikas 3. numurā. Komponistam pārceļoties uz Kanādu, pievēršoties paidagoga un ērģelnieka darbam un veltījot daudz enerģijas Frederiktonas simfoniskā orķestra izveidošanai, jaunrade apsīkst, tāpat it kā pārtrūkst saites ar latviešu mūziku (pirmajos gados Amerikā ar tās sevišķu kopšanu gan vispār nevarējām lepoties). 

#Q #CORR
No minētās J. Cīruļa vēstules pirmās simfonijas īsam raksturojumam derētu citēt rindas: ". . pirmai daļai sekoju lielā koncentrācijā un nopriecājos par kompakto un tīro formu. Nedomāju, ka Tevī tik daudz melodijas šī vārda labākā, ne verdijiskā nozīmē, kas var vienoties ar gluži modernu harmoniju." 

Latviešu mūzikā J. Kalniņš ienāca kā modernists, un lielākos panākumus pieredzēja viņa opera Hamlets (1935). Modernisma jēdziens mainās, tādēļ, atskatoties uz šo posmu, tas ir tikai relātīvs apzīmējums. Bet toreiz tā bija jauna mūzika — kā mūsu operā, tā mūsu mūzikas ievirzē vispār. No kādreizējām sarunām ar komponistu, apcerot viņa operas, palikusi prātā kāda īpata viņa piezīme: jaunekļa gadu tieksme mēģināt parādīt katrā kompozicijā, pat katrā akordā kaut ko jaunu, nebijušu, oriģinālu — vēlāk reizēm it kā traucējusi ļauties iekšējam radīšanas impulsam. Turpmākos darbos — operā Ugunī (1937) un solo dziesmās — komponists savu valodu vienkāršoja. Tā bija pavisam neparedzama atkāpšanās, varbūt vajadzīga, lai sāktu jaunu sava stila veidošanas posmu ar tik daudz laikmetīgā ieskaņām, cik tieši likās nepieciešami. Pēdējos gados J. Kalniņš bijis aktīvs dalībnieks arī dziesmu svētkos. Jaunāko darbu vidū par otro simfoniju būtu jāapzīmē Symphony of the Beatitudes, kas pirmoreiz atskaņota 1958. gadā Fredriktonā, pašam autoram diriģējot un spēlējot arī ērģeļpartiju. Šī simfonija, komponēta orķestrim ar kori, izmantojot Mateja evaņģēlija tekstu (angliski), 11 gadus vēlāk atskaņota atsevišķā koncertā Toronto, pēc tam dziesmu svētkos ar latviešu tekstu un latvisko nosaukumu Svētlaimības simfonija. Tās atskaņojumu apcerējis V. Bērzkalns LM 4. numurā, un darba atgādinājumam citēsim teikumu par komponista stilu: „Beidzot nevaram nepieminēt arī Kalniņa harmonisko valodu, kas jaunumu meklētājiem gan varbūt šķita "vecmodīga", taču par spīti tam skan svaigi un krāsaini." Pievēršoties Trešajai simfonijai, gribētos veltīt šim pusstundu ilgajam darbam apzīmējumu "lietišķības simfonija". Tas ir ļoti kompakts un mērķtiecīgs darbs, ar īsām raksturīgām tēmām un interesantiem efektiem bagātu, tomēr nesabiezinātu instrumentāciju. Disonanču ir pietiekami, bet tās nepaliek gluži bez atrisinājuma, un mūzika nezaudē tonālo, pārsvarā minora pamatu. Simfonija ir trīsdaļīga, ar tradicionāliem tempu pretstatiem daļu izkārtojumā. Allegro daļā jau tūlīt sākumā atskan enerģisks galvenās tēmas četru nošu kāpjošs un krītošs motīvs; pēc pūtēju epizoda it kā ritmiska soļu gājiena divi reizes atkārtots, tas vēlāk parādās apvērsts, variēts dažādās instrumentu grupās un pirms beigām neatlaidīgā ritmiskā sekvencē, tā apvienojot rāmākos vijoļu un flautas epizodus. Otrā daļa izskan ļoti pievilcīgi lēnākā, dziedošā adagio noskaņā, kas sākas ar alta vijoles solo; pirms beigām izskan kāpinājums skārda pūtējos un bungās. Pēdējā daļa — moderato un allegro giocoso — sākas ļoti īpati ar pieciem bungu sitieniem, kas pamazām paātrinās, tā veidojot nelielu bungu solo. Vēlāk parādās triju nošu motīvs, kas it kā radniecīgs pirmās daļas tēmai, tāpat tiek dažādi pārveidots un ar ritmisku neatlaidību kāpināts, līdz seko īss disonanču uzdzirkstījums ar pēkšņu nobeigumu. J. Kalniņu publika sumināja ilgiem aplausiem ir kā jaunās simfonijas autoru, ir kā diriģentu. Bet šī nopietnā kompozicija, liekas, būtu ieguvusi vairāk uzmanības, kāda nepieciešama jaunas oriģinālas mūzikas novērtēšanai, ja tā būtu atskaņota programmas vidū. jeb pēc tā paša autora uvertīras. 
#RHIZOME (par Vītola dārgakmeņiem)
Mūsu agrīnākā simfoniskā mūzika bija pārstāvēta ar Jāzepa Vītola Dārgakmeņiem, kas ir komponista vieglāka žanra darbs un īstenībā nedod nopietnu ieskatu par Vītolu kā simfoniskās mūzikas komponistu, nedz arī par kādu laikmetu. Būtu bijis pareizāk programmā to apzīmēt par baleta svītu, kā tā domāta komponējot. Dārgakmeņi vispirms uzrakstīti klaviermetā B. Vīgneres deju uzvedumam, vēlāk pārstrādāti un instrumentēti. Svīta pirmoreiz atskaņota Skaņražu kopas jaundarbu vakarā (1924. g. 6.X1). T. Reitera vadībā. Instrumentālā dzirkstījuma un skanīguma dēļ kompozicija kļuva par publikas iemīļotu “ielikumu" simfoniskās programmās, kad to gribēja papildināt ar kādu latviešu darbu. Starp citu, tā veltīta Vītola draugam A. Glazunovam, kā pretveltījums pēdējā Karēliešu leģendai, kas veltīta Vītolam. Arī Glazunovs, kā zināms, bija baletmūzikas komponists. 1931- gadā, Rīgā viesojoties, viņš diriģēja mūsu NO savu baletu Raimondu. Radiofona orķestris savukārt sarīkoja atklātu simfonisko koncertu, kurā atskaņoja Glazunova 8. simfoniju un Vītola Dārgakmeņus, tā atzīmējot abu komponistu kopīgās gaitas un draudzību. Publikas sajūsma bija tik liela, ka svītas pēdējo daļu (Briljantu) atkārtoja. Dziesmu svētku koncertā skaņdarba piecu daļu — Ametista, Smaragda, Pērļu, Rubīna un Briljanta — īpatais melodiskais un instrumentālais spožums bija pavēss. 
#RIGENSIS #Q
Kompoziciju, starp citu, iztirzājis A. Ābele, rakstot par J. Vītola pēdējiem simfoniskiem darbiem monogrāfijā Jāzeps Vītols (Rīgā 1944). Pēc zīmīga atsevišķu daļu raksturojuma Ābele saka: „Nevar neatzīt, ka katrā šīs filigrāni izstrādātās baleta svītas taktī jūtama meistara roka, elegance formā, harmonijās un dzirkstošās meldijās, kā arī instrumentācijā." 

Dārgakmeņiem sekoja Tālivalža Ķēniņa Fantaisies Concertantes, kas savā instrumentālā uguņošanā rādīja jaunlaiku mūzikas krāsas un efektus. Tāpat kā komponista pirmā sonāta, arī Fantāzijas koncertstilā veltītas pianistam A. Ozoliņam. To formas pamatā ir 17. gadsimtā izkoptais muzicēšanas veids solo instrumentam ar orķestri, kurā solists un orķestris vai atsevišķas instrumentu grupas veido mūzikālu dialogu, katrā daļā ievedot kādu jaunu materiālu. Daļas seko viena otrai bez pārtraukuma, atšķiroties tempā pēc ātri — lēni — ātri principa. T. Ķēniņš tāda veida formu jau īstenojis citos darbos, piemēram, svītā čellam un klavierēm (1955). Jaunās fantāzijas komponētas pēc CBC simfoniskā orķestra pasūtinājuma un pirmoreiz atskaņotas šī orķestra koncertā jūnijā Toronto, vasaras festivāla ietvaros. Klavieru partiju spēlēja A. Ozoliņš, izpelnīdamies ļoti atzinīgas atsauksmes Toronto laikrakstos, kuru izvilkumi pārspiesti arī latviešu presē, 

#NEWS
#RHIZOME (auduma avotjoma ārzemju medijā) (norāde uz recenziju)
šeit pāris rindu no The Toronto Star, kas atzinīgi vērtē arī komponistu: "Ķēniņš integrē klavieres kopējā instrumentālā audumā, un šāda apvienošana sakarīgā viengabalainībā liecina par spēcīgu intellektu. Pianists Arturs Ozoliņš sevi parādīja mūzikas robežās, spēlējot ar žilbinošu techniku un dabīgu izpratni par to, kur mūzikai jānokļūst." (Pēc A. Purva, Laiks: 1973-52 ). 

Piecdalīgā darba ietvaros, kur klavieru loma it kā līdztiesīga orķestra instrumentu grupām, Ozoliņa partija tomēr likās grūtākā un sarežģītākā. Pat ja to —kā orķestra skaļuma, tā vietām diezgan biezās instrumentācijas dēļ — ne ikreiz tik viegli varēja sadzirdēt, jau solista skatīšana vien bija pārdzīvojums. Mūzikālā dialoga lielākā daļa risinājās starp klavierēm un sitamiem instrumentiem, pašā sākumā uzburot kristallisku dzidrumu posmā, kur skanēja klavieres un ksilofons (līdzīga kombinācija atkārtojās arī vēlāk), tāpat interesants bija epizods klavierēm un tamburīnam; tikai neliels posms liriskā noskaņā bija atvēlēts pianistam dziedoša piesitiena parādīšanai. Pārējais risa žilbinoši ātri, skaņu kombinācijām reizēm uzdzirkstot it kā krāsainiem spridzekļu spīdumiem, šie zibsnīši, tikko uztverti, pagaisa tik ātri, ka bija žēl steigas un gribētos teikt ar Jāņa Poruka vārdiem: „Ak, ceļiniek, pakavējies ...", kaut gan viss skaņdarbs tomēr ilga kādas 15 minūtes. Kā jau minēts, sitamie instrumenti reizēm dominēja pār klavierēm, kas pēc struktūras gan arī uzskatāms par sitamo instrumentu. Komponists pats par skanīguma proporcijām izteicās, ka tās vislabāk, protams, varot atrisināt radio atskaņojumos, rēgulējot instrumentu grupu samērus. Sprieguma piesātinātais atskaņojums izraisīja ilgus aplausus, suminot solistu, komponistu un diriģentu, kura uzdevums arī nebija vieglais. Beigu posmā saspēles brīži starp pianistu un orķestri bija tik zibsnīgi, ka prasīja no visiem vislielāko koncentrēšanos. Komponista muzikālā valoda Fantāzijās iet savu laikmetīgo ceļu. Varbūt latviešiem, klausoties J. Vītolu un T. Ķēniņu, starpība neliksies tik milzīga kā, piemēram, poļiem, klausoties Šopēnu un avangardistu Kristofu Penderecki, tomēr straujā pusgadsimta gaita arī mūsu mūzikā ir ļoti jūtama un neatsaucama. Ķelnes dziesmu svētku vadonī (22. Ipp.) 
#Q
A. Jērums, kuru pašu allaž vilinājis modernisms, runājot par T. Ķēniņa Fantāzijām un dziesmu svētku simtgadei komponēto 4. simfoniju, saka, ka to autors it kā deklarē, ka modernos meklējumos gan iebridis Rubikonā, bet netaisās to šķērsot. Taču daži paņēmieni rādot, ka ar Rubikonas ūdeņiem pilnas Ķēniņa kurpes un diez', vai tie nesniegsies līdz ceļiem. Taču Ķēniņa mūzikā viss attīstās dabīgi, pārskatāmi un, ja nāk mudžekļi, tad tie nāk nenovēršamajās vietās." 

Ne visi eksperimenti attaisnojas, citi izpratni iegūst lēni. Un kā Jērums izceļ, jauninātāji parasti ir agresīva minoritāte. Viņiem var nesekot, tomēr kaut kur viņu ietekme jūtama. Moderno komponistu vidū varbūt visstabilāko atsaucību guvis B. Britens (Britten), kas lieto jauninājumus ļoti uzmanīgi, rūpēdamies par tiem tikai tik daudz, cik tie atbilst viņa patikai un vajadzei. Galējības nav allaž sekmīgākās un reizēm rāda tikai strupceļu. Bet latviešu modernās mūzikas autori nav eksperimentātoru priekšgalā, par to varam būt bez bažām! Tikai pāra nedēļas pēc dziesmu svētkiem man pagadījās lasīt kādu "jaunās mūzikas" koncertrīkotāju pieprasījumu Viskonsīnas universitātes mūzikas departamentam atļaut beigt savu koncertu ... ar klavieru sadedzināšanu. Kā jau publiskā sarīkojumā, tam bija vajadzīga arī pilsētas ugunsdzēsēju atļauja. Par spīti domstarpībām un šķēršļiem, atļauja beigās tomēr piešķirta, jo aizliegums būtu bijis pretrunā ar brīvas izteiksmes principu ASV konstitūcijā. Cita starpā, minētā grupa darbojas jau kopš 1967. gada ar nolūku "paplašināt klausītāju uztveres aploku, sniedzot visāda veida laikmetīgās mūzikas attīstības paraugus". Klavieres gan bijušas pavecas, bet ozolkoka, tā ka dedzināšanas process apmēram 200 skatītāju klātienē (brīvdabas amfiteātrī) nemaz nav bijis tik viegls. Pirms tam uz dedzināmā instrumenta atskaņoti gan daži nopietni, gan vieglāka žanra gabali. Divi pūtēju orķestri savukārt soļojuši pār skatuvi — viens otram cauri, katrs pūšot savu meldiņu! Par Šopēnu saka, ka viņš savā laikā arī radis jaunu stilu, bet nekad nav mēģinājis uz klavierēm darīt kaut ko tādu, kam instruments nav piemērots pēc savas konstrukcijas. Liekas, ka tā būtu vienkāršākā loģika visu instrumentu lietošanai, kas, attīstījušies gadsimtiem, ir arī pārveidojušies, tomēr allaž kalpojot kādiem tīri mūzikāliem nolūkiem. Tādēļ dabiskākais veids jaunu skaņu vai saskaņu rašanai būtu darināt pavisam jaunus instrumentus, ko gan arī jau dara, izmantojot jaunās elektronikas iespējas. — 
Knuts Lesiņš 

64 “Latvju Mūzika” nr. 7 (01.01.1974.) | Val. B.

KORU KOPKONCERTS 
Pēdējais svarīgākais muzikālais sarīkojums Klīvlandē bija koru kopkonoerts, kas notika svētdien, 2. septembra pēcpusdienā, jau kopš agrākiem dziesmu svētkiem latviešiem pazīstamajā Publiskajā auditorijā. Kā jau varēja sagaidīt, tas pulcēja trimdas apstākļos neparasti lielu klausītāju skaitu (vismaz 10.000), tāpat vienu no lielākiem, ja ne pat vislielāko dziedātāju kopskaitu: pēc mūzikas nozares vadītāja J. Ūdra ziņām 1100 dziedātāju jauktajā, ap 150 — vīru kopkorī (sk. arī Laiku: 1973-75).* šie skaitļi iepriecināja, tāpat pēdējie "novadu" mēģinājumi rādīja, ka arī programma visumā ir sagatavota. Un tomēr — koncerts neizskanēja gluži tā, kā gaidījām, jo tā norisi ietekmēja daži tādi faktori, kurus vai nu pagrūti novērst, vai arī nevar paredzēt. Viens no tādiem faktoriem parādījās jau ģenerālmēģinājumos. Lai gan disciplīnētāk nekā šad tad agrāk, tajos tomēr nebija klāt itin visi tie dziedātāji, kas bija redzami koncertā. Tāpat savu laiku maksimāli racionāli neizmantoja daži virsdiriģenti, un kādu tiesu darba traucēja arī pāra kavēkļi. Otrkārt, joprojām diskutējams ir koru gājiens, kas gan nogurdina dziedātājus, bet ko neredz gandrīz neviens cits kā tikai mēs paši. Protams, kaut kur jau jāsapulcējas, bez tam no mīļām tradicijām pagrūti šķirties, taču koru gājiens — līdz ar sakārtošanos uz estrādes — varēja vismaz norisēt kaut cik veiklāk, tā dodot kādu atelpu vēlākam brīdim. Beidzot — tāpat kā atklāšanas aktā — arī šai sarīkojumā pēdējā brīdī radās papildinājumi, kurus, godīgi runājot, mums pašiem nebija iespējams kontrolēt. Taču šoreiz iztiksim bez īpašas atkāpes un sāksim stāstu, kā nu viss notika, no paša sākuma. Koru koncertam bija jāsākas pulksten pustrijos, jebšu tik lielā ļaužu pulkā tas praktiski nav iespējams. Un tomēr — pirmās fanfaru skaņas (ar J. Norviļa mūzikas motīviem) atskanēja jau ceturksni pirms trijiem, tā ka vismaz sākums šķita cerīgs un reizē pacilājošs. Tāpat raiti rita karogu ienešana un ASV himna, kam līdzīgi raiti sekoja dziesmu svētku komitejas vadītāja E. Auzenberga uzruna, pēc kuras savukārt atskanēja Latvijas valsts himna. Viss šis ceremoniju sākuma posms ilga tikai 13 minūtes, un, ja tikpat veiksmīgi ritētu arī ievada atlikusī daļa, pati dziedāšana sāktos ne vēlāk kā ceturksni pēc trijiem. Tā tomēr nebija lemts. Lai gan svētku komiteja, sarīkojot atsevišķu atklāšanas aktu, bija cerējusi, ka koru koncertā runāšanas būs maz (nedodot "vārdu" pat mūsu centrālajām organizācijām), tā bija aicinājusi par goda viesiem ir Ohaijo gubernātoru Dž. Gilligenu un Klīvlandes pils. galvu R. Pērku, toreizējo ASV kongresa minoritātes līderi un pašreizējo ASV viceprezidentu Dž. R. Fordu. Gubernātoru sarīkojumā gandrīz incognito pārstāvēja darba kollēga Dž. Olsens (vienīgais, kas dzirdējis arī dziesmas), kamēr abi pārējie goda viesi ieradās paši un ne jau, lai skatītos vien. Pret Forda apsveikumu nebūtu ko iebilst, bet tāpat runāt vēlējās arī dziesmu svētku vietas saimnieks, kaut to jau bija darījis piektdien, un kā lai viņam pasaka nē? Nepārpratīsim R. Perka laipnību, jebšu viņa apsveikums varēja būt krietni īsāks 


* Koru saraksti vadonī (76.—110. Ipp.) rāda, ka šiem svētkiem pieteicās 33 jaukta sastāva vienības (26 no ASV, 7 no Kanādas) ar 1257 (966+291) dziedātājiem, bez tam 12 vīru vienības (B+4) ar 236 (132+104) dziedātājiem un 7 sieviešu vienības (4+3) ar 92 (42+50) dziedātājām, — kopā tātad 52 (38+14) vienības ar 1585 (1140+445) dalībniekiem. Tiem vēl jāpieskaita 25 atsevišķi dziedātāji no ASV, Kanādas, Anglijas un Austrālijas, tā ka galīgais pieteikto dziedātāju kopskaits bija 1610 (salīdzinājumam piezīmēsim, ka 4. Amerikas latviešu dziesmu svētkiem pieteicās 1578, bet 5. dziesmu svētkiem Kanādā — 1348 dziedātāji. Augšējo kopskaitli (1610) gan samazina tie 2—3% dziedātāju, kas dzied divos vai trīs koros, bet arī tā mūsu koru kopaina — vismaz nomināli — Šai kontinentā vēl aizvien ir stabila. Diemžēl, tikpat stabils ir neizbēgamais nobirums „pa ceļam", kas arī Šoreiz sasniedza turpat trešdaju (ap 30%), pie kam tas — kā varēja vērot koru gājienā — nav atkarīgs tikai no mērotā ceļa garumiem vien. 

Dziesmu svētku simtgades kopkoncerta starpbrīdī 
un bez tiem sasolītajiem brīnumiem, par kuriem manāmi neērti juties pat Fords. Tāpat tikai ārišķība šķita otra pilsētas atslēgu izdāvināšana, šoreiz ārzemniekiem — K. Svennem un Andr. Eglītim (bet kurai zemei tad pieder Dž. Eizenhauere?). Protams, jo dedzīgāks kļuva runātājs, jo skaļāk bira mūsu aplausi, tā ka vienu brīdi gandrīz likās, ka rīt pat jau krievi no Latvijas būs padzīti... 

#RHIZOME (norādes uz recenzijām
(Cita starpā, šī nekontrolētā sajūsma plaši atbalsojās latviešu presē, no kuras šeit atzīmēsim vismaz kritisko Jāņa Peniķa pārdomu rakstu Laika 77. un līdzīgu Vairas Freibergas vēstuli 78. numurā. Un — ja kam interesē vēl — tā paša Laika 82. numurā savukārt lasāma īsiņa, bet visai „pamācīga" vēstule, kas adresēta V. Freibergai un ko parakstījis kāds A. Bērziņš.) 

Kad nu Perks beidzot bija galā, sekoja Latvijas sūtniecības vadītāja Dr. A. Dinberga uzruna (iespiesta jau Laika 71. numurā) un Dž. Forda apsveikums, kas kopā ilga tieši tās pašas 12 minūtes, cik norunāja Perks. A. Dinbergs vismaz atgrieza mūs atkal uz zemes, kamēr Fordam neatlika gandrīz nekās vairāk kā "akceptēt", ko jau sarunājis Perks. Bez šaubām, Fords bija diplomātiskāks („ASV ... jābūt stiprām, lai vispirms uzturētu brīvību pašām ... un tad palīdzētu iegūt to arī visām tautām"), bet nedz viņš, nedz Dinbergs gluži tādus aplausus kā Perks nesaņēma. Pēc tam tad nāca atlikušās "lietas" — simtgades medaļas goda viesiem, ceļojošs vairogs vīru korim Viesturs, kas atkal rita raiti. Vienīgi laiks nestāvēja uz vietas, un, kad A. Kalnāja rokās parādījās simt gadu vecais I. Zīles diriģenta zizlis, bija jau pusčetri. Koncerta "uvertīra" gan bija ilgusi "tikai" 45 minūtes, taču kāda tiesa no dziedātāju izturības un klausītāju uzmanības jau bija izšķiesta. Bet nu vismaz varējām justies atkal “kā mājās", un, tā kā galvenie goda viesi, tāpat amerkāņu ziņu mediji (Steiks teiktu "mednieki") arī bija projām, tad tālākā norisē nekāds jauns intermezzo vairs neatgadījās. — leskaitot abas himnas (1, 2), programmā bija 24 kordarbi: 18 jauktiem, 1 sieviešu un 5 vīru koriem. Jauktiem koriem pirmajā daļā bez himnām vēl bija paredzētas šādas dziesmas: 

Otrā daļā, kur koriem talkā nāca simfonisks orķestris, toties atskanēja tikai divi, kaut arī plašāki darbi: (23) H. Pavasara kantāte Sasauc dziesma un (24) Jurjānu A. kantāte Tēvijai. Šāds neparasts sadalījums, kur pirmā daļa — kopā ar ievadposmu — ilga vairāk nekā divas stundas (125 minūtes), bet otra tikai nepilnu pusstundu, protams, nebija ērts, taču citādi laikam nevarēja. Pirmkārt, orķestra dēļ, jo to citur nevarēja izmantot, un ik lieka minūte tikai pavairotu izdevumus (cita starpā, pat koru koncerts šoreiz prasīja piemaksu). Otra versija, piemēram, vēl viens starpbrīdis pirmās daļas vidū, savukārt pagarinātu visu sarīkojumu, kurš jau tā ilga trīs stundas. Runājot par visu programmu, vēl jāpiezīmē, ka tā bija mazliet īsāka nekā tai veidā, kādu to rīkotāji kopā ar korapvienību bija paredzējuši pirms diviem gadiem (sk. Laiku: 1971-81). Starplaikā jauktiem koriem tika svītrota Alfr. Kalniņa t.dz. Dziedot dzimu un J. Kalniņa Līgo dziesma, bet sieviešu korim — J. Ramiņa oriģināls Lieldienas. Bez tam vīru posmā (22. num.) sākumā bija cits A. Jeruma sabalsojums — Ar laiviņu ielaidos. Pret svītrojumiem bija arī pa protestam, lai gan jāsaka, ka gandrīz nevienu dziesmu svētku programma nav bijusi tāda, kas būtu pa prātam itin visiem koriem. Visumā simtgadei izvēlētie darbi bija tomēr motivēti un tādi, ko varēja sagatavot gandrīz visi. Gluži aizmirsts nebija arī agrāko vispārējo svētku repertuārs (2, 4—9, 11—12, 15, 24), un, vērīgāk ielūkojoties, redzam, ka tāpat vietā bija vai visi citi skaņdarbi. Ja nu tomēr ko gribētum iebilst, tad drīzāk pret programmas sadalījumu virsdiriģentu starpā, proti, pret tiem "solo numuriem", kādu netrūka arī šoreiz. 

Tā A. Kalnājam visas trīs viņa dziesmas (3, 8, 13) bija atsevišķi, tāpat pa atsevišķai dziesmai bija E. Brusubārdim (6) A. Purvam (7), arī R. Zuikam (12), un tikai viesim K. Svennem viņa dziesmas bija pa pāriem (4—5, 14—15). Tā kā oriģināldarbu šoreiz bija pamaz, tad ik diriģentam "pienācās" vismaz viens no tiem, bet vai tas būtu tik svarīgi? "Solo numuri" ne tikai rada parādes iespaidu un liekas "pauzes", bet arī neļauj koriem palikt kaut cik ilgākā saskarē ar vienu un to pašu diriģentu, kas savukārt ietekmē atskaņojumu. Vienā koncertā vesels pusducis diriģentu (otrā daļā vēl diriģēja J. Kalniņš) vispār ir jau par daudz — pietiktu trīs četru, kā tas bija kādreiz Rīgā, ir gandrīz visos iepriekšējos dziesmu svētkos trimdā. 

Par pašu dziedāšanu, ievērojot iespējamo, gribētos teikt toties tikai labu. Mums gan pamaz vīru balsu (pret 36fr soprānu un 27rr altu 16% tenoru un 21% basu), taču kopskaņu tas pārāk neietekmēja, izņemot vietas, kur balsis dalījās. Citādi dziesmas kā tonāli, tā ritmiski skanēja diezgan tīri, brīžiem arī tembrāli krāšņi, tāpat dziedātāji bija samērā atsaucīgi uz diriģenta īpašām vēlmēm. Mazliet jāpiebilst gan par ne ikreiz kontrolēto artikulāciju un nu jau šad tad saklausāmo amerikāņu "akcentu" (sieviešu balsīs), bet šās lietas labojamas mājās kora pastāvīgam vadītājam. Atsevišķu atskaņojumu veiksme un mūzikālais interpretējums, ciktāl to neietekmē kāda nejaušība, protams, atkarīgs tikai no virsdiriģenta, taču arī šai ziņā koncerts visumā bija teicams. Vismaz tādas neveiksmes, kādas kādreiz Ņujorkā (1958) pieredzēja, piemēram, E. Dārziņa Senatne un J. Zālīša Biķeris miroņu salā, tagad vairs neatkārtojas, un tas jau ir noteikts solis uz priekšu. Paturot virsdiriģentu seku programmā, vispirms jāpiemin Arnolds Kalnājs, kas vadīja paša sabalsoto korāli Dievs, sargi mūsu tēvu zemi, bez tam E. Dārziņa Senatni un tautas dziesmu posmā — J. Norviļa Zīles vēsti. Ja skaisti sāktā korāļa iespaidu pret beigām drusku sašķobīja vīru balsu forsēšana, tad Senatne izplauka visā krāšņumā, kaut dažādo balsu dalījumu un riskantā pēdējā kāpinājuma dēļ tā nav no vieglajām dziesmām. Tāpat raiti rita J. Norviļa divu jaunākā slāņa kara balsu apstrādājums, jebšu varēja jaust, ka itin visos koros tas vēl nebija nogūlies. (Diemžēl, jau laikus jāpiezīmē, ka visā koncertā ar dziedātājiem manāmi "sacentās" rūcošie halles dzesinātāji, taču pret diviem pūķiem reizē rīkotāji laikam nevarēja cīnīties . . .) Otrs virsdiriģents Kaspars Svenne, ko rīkotāji bija ataicinājuši no Austrālijas, sākumā vadīja J. Vītola Gaismas pili un Saules svētkus, bet vēlāk A. Feila Div' pļaviņas un A. Ābeles Aiz upītes meitas dzied. Svennes žesti skaidri, kaut it kā par piesardzīgiem, un varbūt tāpēc, kā arī vēl ne gluži abpusējas atdeves dēļ Gaismas pils izskanēja pavēsi. Vairāk vienlaidus savukārt varēja būt trīskāršais kāpinājums Saules svētku sākumā, bet pēc tam dziesma atdzīvojās un skanēja patiešām daiļi un izteiksmīgi. Tāpat dzīvs bija Feila sabalsojums, un diezgan droši rita arī Ābeles dziesma, jebšu dažas autora norādes gluži nepiepildījās. Bet — kā šī dziesma, tā Saules svētki nav pa spēkam visiem koriem, un, ja nu tās tomēr bija programmā, tad kopmēģinājumos tām vajadzēja atrast kaut cik vairāk laika, nekā bija iekārtots šoreiz. Tas pats — sevišķi ritmiski režģainā raksta dēļ — sakāms arī par tagad ļoti reti atskaņoto A. Kalniņa Brīvību, kas bija jaunākā virsdiriģenta Ernesta Brusubārža rokās. Tādēļ tās atskaņojums atstāja ne vienu vien vēlmi, ieskaitot akcentētāku ritmu dziesmu piecdaļīgajās taktīs. Toties itin veiksmīgi skanēja trīs Brusubārža vadītās tautas dziesmas — J. Cimzes Rīga dimd, V. Bērzkalna Noriet saule vakarā un Jurjānu A. Aiz upītes es uzaugu. Ja nu vēl ko varēja vēlēties, tad, piemēram, sulotākus, nesteidzīgākus altus otrā un balansētākas vīru balsis trešā dziesmā (minora meldijā), bet, zinot dažādo kopkora sastāvu, diezin vai tas viss šoreiz bija sasniedzams. Lai nu kā — Brusubārža piebiedrošānās mūsu virsdiriģentu saimei tomēr attaisnojās, un vērotājam no malas šķita, ka arī dziedātāji ar jauno meistaru jau bija saraduši un jutās diezgan brīvi. Pēdējais a cappella oriģināls (starp Brīvību un Senatni) bija J. Zālīša Ceļš uz dzimteni. Šo daudz dziedāto un visiem trimdiniekiem aizvien tuvo dziesmu skaisti parādīja Arvīds Purvs. Tāpat izteiksmīgi, tembrāli dzīvi un dabīgās niansēs izskanēja A. Purva vadītā J. Graubiņa Tek saulīte tecēdama, kurā jo jauki iekļāvās arī Irmas Kurmes solo balss. Nemaz neaizēnojot citus atskaņojumus, taisni Graubiņa sērdieņu dziesma bija tā, ko kori dziedāja ar pilnīgu atdevi, un arī klausītāji to saņēma vissirsnīgāk, tā ka šo dziesmu nācās pat atkārtot. Pēc tam Purvs vēl novadīja sprigano E. Melngaiļa Bārenītes slavināšanu, kas arī rita viegli un skanīgi, un tomēr šķita, ka pēdējā — vismaz šai programmā — nebija vairs gluži pareizā vietā. Tautas dziesmu posmā (tūliņ pēc Jurjāna) vēl atskanēja polifoni un ritmiski interesantā J. Poruka Pavasara dziesma, ko veikli izvadīja Roberts Zuika. Zuiku parasti saistām ar mūsu vīru koru slavu, bet tik pat suģestīvi viņam "klausa" arī liels jaukts koris, un gandrīz žēl, ka šī debija" kaut kādu iemeslu dēļ nebija iespējama jau agrāk. Beidzot pirmajā daļā dzirdējām vēl piecas dziesmas vīriem, kuras visas atkal diriģēja R. Zuika. To vidū pazīstamākās bija J. Vītola simboliskais Kalējs, V. Ozoliņa ļoti romantiskās Rozes, ai rozes un Br. Skultes sabalsotā Kalēju dziesma, kamēr V .Baštika Vēstnese (Z. Lazdas teksts) un laikam arī A. Jēruma Ai Daugava, Daugaviņa "mūspusē" vēl nebija dziedātas. Arī vīru kopkoris dziedāja diezgan tīri un dzīvi, lai gan jau manāmi nepacietīgās auditorijas un varbūt arī noguruma dēļ šoreiz gluži tādu spožumu kā iepriekšējās reizēs Zuikam neizdevās sasniegt. No jaunākām dziesmām kaut paīsa, taču interesanta un saturīga bija Baštika Vēstnese, kurā solists (tāpat kā Skultes Kūlēju dziesmā) bija tenors Pēteris Lielzuika. Jēruma sabalsojums ar visu meistarīgo kanonu toties šķita pasmags, un meldijas pēdējā takts (īstenībā jābūt divām taktīm) likās aizdomīgi nelatviska. (Cita starpā, šim balsam — līdz ar tā dziļi simbolisko tekstu — ir vēl kāds interesantāks variants — ar tā dēvēto b rotundum un b quadraturn. Pazīstamākajā balsā savukārt teksta otru rindu arī atkārtojot dzied tāpat kā pirmoreiz.) Pēc tam R. Zuika nodiriģēja programmā svītrotās J. Kalniņa Līgo dziesmas vīru kora versiju (kas tie par dziesmu svētkiem bez līgošanas!), bet solista mikrofona neveiksmes dēļ tā neizskanēja tā, kā bija cerēts. Par šo iedrīkstēšanos Zuika vēlāk droši vien saņēma rājienu, taču nu bija arī palīgots, un komponistam savukārt tika kupls un īstens ozollapu vainags. — Koncerta otrā daļa, kā jau teicām, bija ļoti īsa. H. Pavasara dziesmu svētku simtgadei veltītā kantāte ar Andr. Eglīša tekstu Sasauc dziesma ilga labi ja 10 minūtes. Bet tajā ir daudz mīļu domu un kāds savdabīgs, kaut paskumjš skaistums, kas gan steidzīgākam klausītājam uzreiz neatklājas. Tik dažādu noskaņu tekstu būtu patvarīgi iekļaut kādā ērtākā A—B—A vai tam līdzīgā ielogā, taču Pavasara mūzika nebija arī fragmentāra, kā varēja lasīt kādā laikrakstā. Kantāti ne vien liedē tās galvenais motīvs (Sasauc dziesma . . .) un nekārtnā lēnā tema (Izdziedāti ... pāri dzelmēm), bet arī pārējais materiāls parādās un attīstās mūzikāli mērķtiecīgi. Tiesa gan — šī mūzika bija ļoti koncīza, bez izskaistinājumiem un dinamiski strauja, bet vai tāds nav arī mūsu tautas i liktenis? Pat lūgsnas veida solo posms šai darbā ir ļoti skops (viens vienīgs teikums), taču Dievam tāpat stundas tagad laikam rit straujāk nekā Jurjāna laikos. Beigās nevaram nepieminēt jaunās kantātes labo orķestrāciju, kas bija ir kompozicionāli saturīga, ir instrumentāli skanīga. Šo skaņdarbu vadīja A. Purvs, un viņa nodomiem vienlīdz uzmanīgi atsaucās kā dziedātāji, tā orķestranti. Ne jau gluži visi frazējumi bija pilnīgi atraisīti un visas vietas vienādi izbalansētas, taču no tik liela kopkora arī nevar gaidīt tādu meistarību, kādu A. Purvs tik pārliecinoši parādīja piektdien garīgajā koncertā. Tāpat tikai labākais jāteic par I. Kurmes ļoti iejūtīgi nodziedāto solo posmu, un laba tiesa nopelnu šai programmas daļā bija arī koncertmeistaram Voldemāram Rušēvicam. Beigās dzirdējām nu jau tikpat kā obligāto A. Jurjāna kantāti Tēvijai, ko vadīja Jānis Kalniņš, solo daļu dziedot Līnai Karlsonei. Šis skaņdarbs vecākiem dziedātājiem jau sen kaulos, bet ne tā jaunākai paaudzei. Domājams, tāpēc un laikam arī nepietiekamas samēģināšanas dēļ tas šoreiz, diemžēl, neizskanēja tik pārliecinoši kā šad tad agrāk — pāra koru "iekritieni" varēja būt drošāki, dinamiskās maiņas skaidrākas. Tāpat tik atraisīta un sirsnīga kā, piemēram, iepriekšējos svētkos Klīvlandē šoreiz nešķita arī solistes balss. — Bet — neviens tik liels koncerts vēl nav izskanējis pilnīgi tā, kā cerēts, un no atsevišķām kļūmītēm nedrīkstētu vērtēt visu kopiespaidu. Tādēļ jāpriecājas kaut par to vien, ka mūsu kori tagad visumā dzied tomēr labāk, un tā tas noteikti bija arī šoreiz, lielo simtgadi daudzinot. Žēl vienīgi, ka tiklab dziedātājiem un diriģentiem, kā arī mūsu skaistajām, mūžīgai Latvijai komponētajām dziesmām vairs nebija gluži agrākās atsaucības no klausītāju puses. Sava loma te, protams, bija jau sākumā aprakstītajai "uvertīrai", bet var arī būt, ka kādai daļai tautiešu mūsu īpatnā mūzikālā pasaule savu pievilcību jau sāk pamazām zaudēt. Paskumji bija vērot arī vienpusējās atvadas, kad koncerts bija beidzies un dziedātāji bija nodziedājuši vēlreiz mūsu himnu Dievs, svēti Latviju. Kā agrākās reizēs, tā arī tagad uz estrādes uzplauka tradicionālās lakatiņu vēdas, taču klausītāju vairākums tās vairs neredzēja, un, kā rakstīja Imants Sakss, dziedātājiem atsaucās — mēms klusums. Bet var jau būt, ka tā tikai šķita — šoreiz tiešām bija tik daudz kur steigties, ko satikt, ka šāds „sīkums" varēja ari aizmirsties ... Galu galā arī virsdiriģentus — kā jau demokrātiskā zeme — mēs jau sen vairs gaisā nemetam un vainagiem neapbalvojam, bet vai tāpēc pašas dziesmas ko zaudējušas? Tad nu gaidīsim atkal to brīdi, kad dziesma no jauna kopā mūs sauks — vispirms Toronto, pēc tam Bostonā. Visai iespējams, ka, otru simtgadi sākot, dziesmu svētki pieredzēs arī jaunas pārmaiņas, jaunu ceļu meklējumus. Bet lai kā — to goda vietā joprojām būs mūsu kori, diriģenti un mūsu dziesmas. Tās dziesmas, kas savā īstenajā tēvzemē vēl aizvien nedrīkst skanēt, bet bez kurām mūžīgā Latvija būtu tikai vārdu spēle vai dialektiski meli! 
Valentīns Bērzkalns 
#RHIZOME (norādes uz recenzijām)
Bez plašiem vispārīgiem aprakstiem mūsu periodikā vēl lasāmas vairākas recenzijas par šo dziesmu svētku atsevišķiem sarīkojumiem. Par garīgās mūzikas koncertu tādas bija: (1) Gunta Plostniece, "Skaists, bagāts ievadījums", Laiks: 1973-72; (2) Imants Sakss, "Garīgais koncerts" Latvija Amerikā: 1973-36. ... par simfonisko koncertu: (3) Gunta Plostniece, No agrīnā līdz tagadējam laikam", Laiks: 1973-73; (4) Imants Sakss, "Dziesmu svētku simfoniskais koncerts", Latvija Amerikā: 1973-38. ... un par koru kopkoncertu: (5) Gunta Plostniece, ..Cildinājums dziesmai", Laiks: (6) Imants Sakss, "Dziesmu svētku koru kopkoncerts", Latvija Amerikā: 1973-39Vairāki gan pašai simtgadei, gan atsevišķiem sarīkojumiem veltīti ziņojumveida raksti savukārt parādījās lietuviešu laikraksta Draugos septembra un oktobra numuros. To autors ir Raimunds Lapa (Lapas). Viņš rakstījis vairāk informātīvi, atsevišķu skaņdarbu atskaņojumiem pieskaroties tikai 
šur tur. Pāra vietās autoram gan kļūmējies faktos (piemēram, pieminot Fr. Grosvaldu 1873. gadā diriģenta lomā ("pakēlē Jazdele") vai pat kantātes Tēvijai komponēšanas laiku (uzdodot 1920. gadu), taču citādi viņa raksti ir samērā lietiski un visumā diezgan objektīvi. Beigās jāatzīmē, ka šie dziesmu svētki — kaut fragmentāri — neaizgāja nepamanīti arī amerikāņu presē. Tā, piemēram, The Cleveland Press (1.IX) ziņoja par svētku atklāšanas aktu, īsi pieminot arī nākošo dienu norisi. Galvenā uzmanība šai ziņojumā gan veltīta viesiem Dž. Eizenhauerei un R. Pērkam, taču tālāk citēti arī pāra teikumi no Z. Reineka un E. Auzenberga runām, tāpat pieminēti akta muzikālās daļas dalībnieki, kam vēl pievienoti divi foto attēli (Perks ar Eizenhaueri un latviešu tautu meitu pāris). 

Otrā Klīvlandes laikraksta The Plain Dealer (3.1 X) savukārt bija lasāma kritiķes Vilmas Salisberijas (Salisbery) recenzija par simfonisko koncertu. Jau tās galvenais virsraksts "Dedzīga jauna pianista solo debija" (Fiery young pianist makes solo debut here) līdz ar otru virsrakstu (Canadian featured at Latvian festival) rāda, ka rakstītāju galvenokārt saistījusi A. Ozoliņa spēle, un tā ir arī pašā recenzijā: — Aizrautīgs jauns pianists no Toronto debitēja Klīvlandē sestdien vakarā Publiskajā mūzikas zālē. 26 g.v. Arturs Ozoliņš bija reprezentātīvs solists simfoniskās mūzikas koncertā, kas bija viens no latviešu dziesmu svētku simtgades sarīkojumiem. Ozoliņš, klaviermākslinieks ar spēcīgu techniku un dedzīgu temperamentu, atskaņoja Tālivalža Ķēniņa Fantaisies Concertantes — nesen rakstītu koncertu, kas balstīts uz aizgūtiem Bartoka mūzikāliem materiāliem. Solistam palīgos nāca diriģents Jānis Kalniņš un Klīvlandes apvidus mūziķu orķestris. Perkusīvā stilā un rūpīgi izstrādātā (elaborate) tekstūrā veidotais viendaļīgais spīdošais darbs (bravura piece) deva pianistam bagātu izspēlēšanos (plenty of notes to play). Diemžēl, orķestra partija bija tik 
blīva, ka solistam reizēm nācās cīnīties, lai viņu saklausītu. Ozoliņš šai sacensībā tomēr guva virsroku, un viņa vietumis bez pavadījuma spēlētās pasāžas bija skaidras, loģiskas un ekspresīvas. Atsaucīgais pūlis (crowd) devīgi aplaudēja pianistam un sauca pēc piedevām, kamēr ovācijas, klausītājiem pieceļoties, saņēma un par tām pateicās klāt esošais 'autors, Toronto universitātes profesors. Vēl programmā bija Jāzepa Vītola piecdaļu svīta Dārgakmeņi, kas skanēja līdzīgi 19. g.s. funkcionālai baletmūzikai, un divi ambiciozi Prokofjeva ietekmēti darbi, kuru autors bija vairāk diriģēšanā nekā komponēšanā veiksmīgais Kalniņš. Gandrīz maksimālo (near-capacity) auditoriju, kas bija neparasti uzmanīga un atsaucīga, veidoja galvenokārt dziesmu svētku dalībnieki un viesi, kas uz šo četras dienas ilgo notikumu bija ieradušies pat no tik tālas zemes kā Austrālija. 

■— By Wilma Salisbury An exciting young pianist from Toronto made his Cleveland debut Saturday night at Public Music Hall. Arthur Ozolins, 26, was th c featured soloist on a concert of symphonic music presented as part of the 100 th Latvian Song Festival. A keyboard artist of strong technique and fiery temperament, Ozolins performed Tālivaldis Kenins' Fantaisies Concertantes, a recently written concerto based on musical materials borrowed from Bartok. Conductor Janis Kalniņš and an orchestra of Cleveland area musicians assistedPercussive in style and elaborate in texture, the one-movement bravura piece gave the pianist plenty of notes to play. Unfortunately, the orchestral part 
was so thicfcly constructed that the soloist sometimes had to fight to be heard. Ozolins, however, managed to overpower the competition, and in his occasional unaccompanied passages, he plAved with clarity , logic and expressiveness. The cordial crowd applauded the pianist generously and shouted for an encore, but saved its standing ovation for the composer, a University of Toronto professor who was present to take a bow. The program also included Jazeps Vitols' "The Jewels," a five-movement suite that sounded like functional 19th-century ballet music, and two ambitious Prokofieff-influenced pieces by Kalnins, who is more skilled at conducting than composing. The near-capacity audience, exceptionally attentive and appreciative, was comprised mostly of Song Festival participants and guests, who had come from as far away as Australia to attend the four-day event. 

Piezīmējams, ka augšējā recenzija gandrīz pilnīgā veidā bija pārspiesta arī Latvija Amerikā (1973-37; —ls—, ,Amerikāņu laikraksti par Klīvlandes dziesmu svētkiem"). 

Protams, daži spriedumi V.S. recenzijā ir visai „subjektīvi", bet jau Hindemits kādreiz teica, ka labāk lasīt par mūziku kaut visaplamāko nekā itin neko... Mūsu pašu Rīgā par T. Ķēniņu, piemēram, vēl joprojām nemin ne vārda, un pat no daļēji "rehabilitētā" J. Kalniņa simfoniskās mūzikas tur „pazīst" vienīgi dažus viņa visagrīnākos darbus (sk. 1973. gadā 
publicēto L. Kārkliņa vadoni Simfoniskie darbi latviem mūzikā, 17. Ipp.). Vārdi, teikti vai neteikti, ir tomēr tikai vārdi, kamēr mūsu gara dzīve iet pati savu nolemto ceļu — vienalga, vai to kāds redz, vai neredz jeb negrib redzēt. Un aizskanējusī simtgade tai ceļā ir atstājusi dziļas pēdas, varbūt pat dziļākas, nekā mēs saskatām pašreiz. 


KA VIGNERI ERNESTA KORIS UZ PIRMAJIEM DZIEDĀŠANAS SVĒTKIEM BRAUCA* Piecdesmit gadus atpakaļ (nu jau priekš 100 gadiem — Red.) Vigneru Ernests bija par skolotāju Rendas pagastā, Kurzemē. Ari viņš ar savu jaukto kori nolēmis doties uz dziedāšanas svētkiem. Bet tā kā toreiz dzelzceļa uz Tukuma pusi nebija, tad dziedātāji sagatavojuši krietnas ores, likuši pa pāris brangiem zirgiem priekšā, izpušķojuši ores puķēm, meijām un karogiem un devušies tik ceļā. Bet dziesmas nebijuši pietiekoši labi samācījušies un tādēļ norunājuši vēl pa ceļam pamācīties. Sasēdušies tā, lai katrā orē iznāktu vienas balss dziedātāji un lai būtu kāds, kas kaut cik saprot no dziedāšanas un varētu būt diriģentam par palīgu. Braukuši un dziedājuši. Bet pie katra kroga pieturējuši, lai sanāktu kopā visas balsis un sadziedātu kopā. Kad tas bijis darīts, pūtuši tālāk līdz nākošam krogam, bet pa to laiku atkal pamācījušies kādas citas dziesmas atsevišķus balsus. Pats diriģents, protams, būs ceļojis no vienas ores uz otru. Un tā Vīgnera koris sagādājis koncertus pie visiem krogiem, izmācījies dziesmas ļoti teicami, laimīgi nokļuvis Rīgā un dziesmu karā izpelnījies vēl godalgu. Sakiet nu jūs — vai nav jauks šāds brauci'ns? — fr. 
* Šo stāstu lasām Ilustrētajā žurnālā 24. numurā (1923. g. 15. VI) sakarā ar dziesmu dienām Rīgā 16. un 1"\ jūnijā pirmo vispārējo dziesmu svētku 50 gadu piemiņai, kas savukārt pārņemts no A. Deglava romāna Rīga. 

65 “Latvju Mūzika” nr. 7 (01.01.1974.) | redakcija
DZIESMU SVĒTKU SIMTGADĒ ATSKAŅOTIE LATVIEŠU SKAŅDARBI 
Šai sarakstā atzīmēti tikai tie darbi, kas atskanēja Ķelnes un Klīvlndes dziesmu svētku, kā arī Sidnejā notikušo kultūras dienu desmit galvenajos sarīkojumos. Tādi kā Ķelnē (Ķ) un Klīvlandē (Xl), tā arī Sidnejā (S) bija atklāšanas sarīkojumi vai koncerti un kopkoru koncerti, bez tam Ķelnē vēl opermūzikas un jaunās instrumentālmūzikas koncerti, bet Klīvlandē — garīgās mūzikas un simfoniskās mūzikas koncerti. Vieglākas pārskatāmības un salīdzināšanas labad arī šoreiz — tāpat kā 1970. gada dziesmu svētku pārskatā (LM 4. num.) — skaņdarbiem pievienotas žanru šifras A, B vai C, šifrai A norādot kordarbus, šifrai B — pārējos vokālos vai vokāli instrumentālos darbus (Ķelnē opermūziku, Sidnejā solo dziesmas), bet šifrai C — instrumentālmūziku. Tāpat, kur bija zināms, atzīmēts arī skaņdarba komponēšanas gads. 

Bez tam latviešu skaņdarbi atskanēja dažos citos simtgades sarīkojumos. Tā oikumēniskā dievkalpojumā Ķelnē kori atskaņoja V. Baštika Slavas dziesmu, L. Garūtas kant. Dievs, Tava zeme deg 
(1943), H. Pavasara Sub pondere (1957) un J. Vītola Rekviēmu (1933), bet ērģelniece A. Rundāne — 1. daļu no L. Apkalna Quaternio latviensis (1968) un Alfr. Kalniņa Scherzo (1928). Rakstnieku rītā L. Apkalna doto mūzikas ietērpu D. Kurmiņas skandētajam Ausekļa dzejolim Tautai koklēja Andr. Jansons, kam vēlāk sekoja pianistes D. Borgieles spēlētās V. Dārziņa Divas prelūdijas (1944?) un A Rundānes spēlētais Alfr. Kalniņa ērģeļdarbs Variācijas par Jāzepa Vītola tēmu (1949). Tāpat latviešu mūzika dominēja jaunatnes rīta programmā (A. Šturma Serenāde un Rondo, A. Vītoliņa aranžētās tautas dziesmas u.c). Klīvlandē — simtades atklāšanas aktā — vairākas latviešu tautas dziesmas un dejas (aranžētājus nezinām) dziedāja un spēlēja R. Strautiņas un J. Dindzāna 
vadītā Monreālas koklētāju un dainotāju kopa. Pa vienam Jāz. Mediņa un O. Grāvīša darbam otrā rakstnieku cēlienā savukārt atskaņoja čellinieks J. Ķēniņš (pavad. M. Ezerkalne). Tāpat jāpiemin Klīvlandē notikušais L. Gleškes sešās ainās veidotais uzvedums Jāņu nakts, kam muzikālo aranžējumu bija gādājis Andris Ūdris. Beigās jāatzīmē vēl Sidnejā — bērnu rītā — atskaņotie kordarbi: J. Cīruļa Maldi (ap 1925), sabalsojumi Diža meža maliņā un Kupla, kupla liepa auga, kā arī M. Šiliņa sabalsotā Lāču bērna šūpļa dziesma un J. Mediņa himna Tev mūžam dzīvot, Latvija (1935). 


66 “Latvju Mūzika” nr. 7 (01.01.1974.) | Māra Eferte

AUSTRĀLIJAS LATVIEŠU KULTŪRAS DIENU KONCERTI 
šā kontinenta latviešu gadskārtējās (23) kultūras dienas notika Sidnejā laikā no 1973- goda 26. līdz 31- decembrim (sk. vadoņa vāku). "Oficiāli" tās ilga tātad sešas dienas, lai gan pirmā no četrām Raiņa Zelta zirga izrādēm notika jau 22.X11, tāpat faktiskajā norisē bija iekļauti abi Ziemsvētku dievkalpojumi (sk. tā paša vadoņa 7. Ipp-) Sākot ar nūle pieminēto teātra izrādi un beidzot ar kārtējo kultūras darbinieku kongresu 31.X11, šais 10 dienās notika ap 15 vairāk vai mazāk aktuālu sarīkojumu, kam vēl jāpieskaita tikpat daudz citu saietu: dažādi salidojumi, sanāksmes, saviesīgs vakars, trīs "noslēguma" un divas jaungada balles, pat kāda "pēcpusdienas tēja" u.c. Daudzo sarīkojumu vidū latviešu mūzika dominēja vispirms jau atklāšanas koncertā 26.X11 un kopkoru koncertā 29 Xll, bez tam vēl jaunatnes pēcpusdienā 26.X11 un „raibajā" vakarā 30.X11. No šiem četriem sarīkojumiem tiešā dziesmu svētku simtgades Zīmē aizskanēja pirmie divi, bet jo interesanta un vērtīga programma (kokļu mūzika, Čellinieka J. Svilāna, flautista E. Karika u.c. jauno mūziku spēlētie oriģināldarbi) bija arī jaunatnes pēcpusdienā, un — kam patīk "vieglā" mūzika — gluži neinteresants neesot bijis arī "raibais" vakars (V. Skujiņa, J. Dzelde, Melburnas "Kursa", I. Līča ansambļi u.c). Beigās jāpiemin vēl apvienotā jauniešu kora piedalīšanās bērnu rītā 30. XII ar piecām dziesmām H. Rutupa un M. Šiliņa vadībā (starp teātri un tautas dejām). Paturot iepriekšējā sērijā ievēroto mērauklu, šeit iespiežam atsauksmes tikai par Sidnejā notikušo kultūras dienu atklāšanas sarīkojumu un kopkoru koncertu. To autore — Amerikā dzīvojošā pianiste M. Eferte, ko latviešu avīžu lasītāji pazīst arī kā koncertkritiki (laikrakstā Laiks). 

Austrālijas latviešu kultūras dienu atklāšanas koncertā (trešdien, 26. decembra vakarā, Sidnejas pilsētas namā) piedalījās Sidnejas apvienotais jauktais koris diriģentu Voldemāra Ruļļa un Haralda Rutupa vadībā ar solisti Magdu Veidi un pavadītājiem — pianistu Robertu Konstēblu (Constable) un ērģelnieku Gavinu Tipingu (Tipping). Vēl šai koncertā piedalījās baritons Andris Ruņģis ar pavadītāju Meju Hovleti (May Howlett) un pianiste Zane Volkova-Ritere.

Koncerta atsevišķās daļas bija gan skaistas, gan interesantas, bet savā starpā lāga nesaderējās, jo solistu programma bija ietilpināta kordarbu koncerta ielogā. Koncerts sākās ar A. Valles kantāti Latvju zeme V. Ruļļa vadītā apvienotā kora atskaņojumā, pavadījumu spēlējot ērģelēm un klavierēm. Skaņdarbs izskanēja spēcīgi un pacilāti. Pēc tam nāca Kultūras dienu rīcības komitejas priekšsēža V. Koškina uzruna un Latviešu apvienības Austrālijā un Jaunzēlandē priekšsēža G. Brača atklāšanas runa (kā uzruna, tā galvenā runa bija īsas un kodolīgas!). Tām sekoja pirmais starpbrīdis. Un labi ka tā, jo klausītājiem bija pilnīgi jāpārorientējas, lai varētu koncentrēties nākošai daļai: L. Apkalna četrdalīgajam dziesmu ciklam Ziemciešu dziesmas baritonam un klavierēm. L. Apkalna cikls bija interesants un arī noskaņots, bet šāda veida atklāšanas koncertam lielā zālē ne gluži piemērots: tiem klausītājiem, kas nāca galvenokārt uz atklāšanu, skaņdarbs bija par sarežģītu un par garu — tā atskaņojums ilga turpat 45 minūtes! A. Ruņģis dziedāja izjusti, bet kaut arī viņam ir skaista balss — viņš vēl neprot to atdzīvināt ar pārmaiņām nokrāsā. Par labu nenāca arī lielā zāle (klusajām vietām šad tad pazūdot), tāpat dziesmu diezgan lielā vienveidība izteiksmē — daudzas no tām dziedamas klusināti, rezignēti. M. Hovleta pavadīja dzīvi un izteiksmīgi, un labi ka tā, jo klavierēm šinī ciklā liela loma. Klausītāji savukārt rūpīgi ievēroja lūgumu neaplaudēt dziesmu starpā (cikla četrās daļās kopā 16 dziesmas vai dziedājumi; red.). Tas noteikti nāca par labu skaņdarba kopsakaram, bet tikpat noteikti mazināja klausītāju līdzdalību un līdz ar to koncentrēšanās ilgumu. Pēc otra starpbrīža Z. Volkova-Ritere atskaņoja Jāņa Mediņa un T. Ķēniņa klavieru darbus: Mediņa Velnu riju un trīs Dainas (nr. 2, 3 un 6) un Ķēniņa Sonātu. Riteres pieeja šiem darbiem bija muzikāla un izjusta. Varbūt mazliet par lēnu un sentimentālu viņa bija Mediņa Dainās — pats komponists dzirdēts spēlējam tās ātrāk, sevišķi sesto. Atsevišķas frāzes bija labi balansētas, bet pietrūka plānojuma plašākā mērogā: atsevišķās frāzes ne vienmēr bija saliedētas garākos posmos, līdz ar ko vietumis nebija noteiktāka kulminējuma, nedz īstenākas atelpas. Bet klausīties Volkovas-Riteres spēlē varēja ar interesi. Koncerts beidzās ar H. Pavasara kantāti Sasauc dziesma ērģeļu pavadījumā, soprāna solo dziedot Magdai Veidei. Par spīti diezgan šķautnainām harmonijām un ritmiem, kas, kā runāja, korim sagādājuši grūtības, koris šo kantāti dziedāja dzīvi un skanīgi, droši sekojot diriģenta H. Rutupa izteiksmīgajiem žestiem. M. Veides soprāns vidus daļā izcēlās ar savu trauslumu iepretim kora varenībai. Kopsavilkumā varētu teikt: visādi vērtīgs koncerts, tikai ne visai izdevīgi sakārtots. * 

Kopkoru koncertam (sestdien, 29. decembra vakarā, Sidnejas operas namā) bija īsti svinīga noskaņa. Vispirms jau telpas bija piemērotas un patīkamas, un fakts, ka tās atradās Sidnejas lepnumā, jaunajā opernamā, garu pacilāja vēl vairāk. Arī publika bija tērpusies attiecīgi svinīgi un baudīt baudīja skaisto operas nama zāli. Tāpat — par spīti daudz dzirdētām dziesmām jeb varbūt taisni tādēļ — bauda bija pats koncerts: pazīstamās skaņas raisīja patīkamas atmiņas no bijušiem laikiem .. . Bez tam koriem vieglāk dziedāt pazīstamas dziesmas, diriģentiem savukārt tad labāk veicas izdabūt smalkākas nianses, un līdz ar to arī rezultāti ir labāki. Lai nu iemesli būtu kādi būdami, koris skanēja krāšņi, un ik dziesma deva patiesu gandarījumu. Koncerta smagums gūlās uz Sidnejā dzīvojošā diriģenta Haralda Rutupa pleciem. Viņš vadīja septiņas dziesmas. Bez tam pa trim četrām dziesmām diriģēja melburnietis Viktors Bendrups, brisbēnietis Ēriks Ozoliņš un vēl divi sidnejieši — sieviešu kora Sidrabene pašreizējais diriģents Edgars Kalums un Sidnejas latviešu biedrības jauktā kora diriģents Voldemārs Rullis. Viesis Kaspars Sveņne no Adelaides bija saslimis un neatbrauca, viņam paredzētās dziesmas pārņēma V. Bendrups un H. Rutups. Kopkoris bija diezgan kupls: ap 350 dziedātāju.* Programmā bija redzami turpat visi latviešu kordziesmas stūrakmeņi: Vītola Gaismas pils un Beverīnas dziedonis, Melngaiļa Senatne, Jurjāna kantāte Tēvijai u.c. Kā jau tas simtgadei pienācās. Koncerts sākās ar A. Kalnāja apstrādāto korāli Dievs, sargi mūsu tēvu zemi, kas H. Rutupa vadībā skanēja svinīgi un vareni. Rutupa žesti ir izteiksmīgi un skaidri, bez liekām komplikācijām. Arī J. Vītola Gaismas pils Rutupa vadībā izskanēja pierastā pacilātībā. Daudz klusinātas iejūtības E. Melngaiļa Senatnē savukārt panāca diriģents V. Bendrups. Pēc tam J. Zālīša Ceļu uz dzimteni — pārvarēdams tīri viegli šās dziesmas klintis — diriģēja Ē. Ozoliņš. Ļoti ilgi nebija dzirdēta J. Norviļa dziesma Kam drosme ir (K. Ulmaņa vārdi). Tagad,kad tās politiskā pieskaņa ir tālu pagātnē, šo dziesmu — un tās vārdus — varēja novērtēt bezkaislīgi. Jāsaka, ka šai dziesmai ir spēks un tā var aizraut, ja to labi un spēcīgi dzied, un diriģents H. Rutups pacentās dabūt no kora ir vajadzīgo spēku, ir sparu. It kā nepareizā daļā ieklīdusi bija J. Graubiņa tautas dziesma Tek saulīte tecēdama ar Ināras Rulles-Rldas (Reid) solo, ko vadīja V. Rullis. Pirmā daļa izskanēja ar J. Vītola Beverīnas dziedoni, ko K. Svennes vietā diriģēja V. Bendrups. Jādomā, ka tādēļ arī šo balādi atskaņoja bez paredzētā ērģeļu pavadījuma. Koncerta otrā daļā dziedāja sieviešu kopkoris E. Kaluma vadībā un apvienotie vīru kori H. Rutupa vadībā. E. Kalums delikāti diriģēja V. Bērzkalna t.dz. apstrādājumu Noriet saule vakarā, Aldoņa Kalniņa oriģinālu Latgale (Sk. Kal dupes vārdi) un Otīlijas Kļaviņas oriģinālu Svešumā (Kl. Zāle). Muzikāli interesantākā bija Aid. Kalniņa dziesma. Vīru kori H. Rutupa vadībā dziedāja A. Jurjāna dziesmu Latvijā, E. Dārziņa dziesmu Mūžam zili, bez tam vēl J. Norviļa Pulkveža atgriešanos (klavierpavadījumu spēlējot Mirdzai Stūrei) un beigās — J. Vītola Kalēju. Trešajā daļā bija dažādi tautas dziesmu apstrādājumi (pēc programmas vadonī — J. Cimzes Rīga dimd, Alfr. Kalniņa Dziedot dzimu, A. Feila D/V pļaviņas es nopļāvu, E. Melngaiļa Bārenītes slavināšana, A. Ābeles Aiz upītes meitas dzied un J. Kalniņa Līgo dziesma; red.), kurus diriģēja V. Bendrups, Ē. Ozoliņš un V. Rullis. Tiem koncerta beigās sekoja Jurjāna kantāte Tēvijai, solo daļu dziedot I.Rullei-Rīdai. Negribētos ticēt, ka visā Austrālijā latviešiem nebūtu labākas solistes. Lai gan viņa dziedāšanu acīm redzot ir mācījusies, viņas dikcija bija neskaidra, balss neizlīdzināta un augšējā posmā saspiesta. (Šo skaņdarbu diriģēja V. Rullis, bet orķestra pavadījumu aizstāja ērģeles ar klavierēm — manuprāt, nesaderīga kombinācija. Pilnīgi būtu pieticis ar ērģelēm vien: klavieres tikpat kā nedzirdēja, un pret ērģelēm tās izklausījās bālas. Bet abi mūziķi (G. Tipings un R. Konstēbls) darīja, ko varēja. Visumā — klausītāji no šā mūsu dziesmu svētku simtgadei veltītā koncerta aizgāja mājup pacilāti un garā bagātāki. 

• Zīmīgi sagadījies, ka kultūras dienām Sidnejā pieteikto dziedātāju kopskaits bija tāds pat kā dziesmu svētkiem Ķelnē. Pēc sarakstiem vadoni uz Sidneju posās 10 jauktas, 3 vīru un 1 sieviešu vienība, kopā ar pāris citu kontinentu dziedātājiem solot 510 dalībniekus. Bet, tā kā apmēram 40 dziedātāju vārdi redzami divu koru sarakstos reizē, tad īstenais pieteikušos dziedātāju skaits nepārsniedza 470. Par piedalījušos dziedātāju skaitu precīzāka skaitļa mums toties trūka. Augšējā atsauksmē minēti 350, kamēr E. Maršaus atsauksmē Laikā (1974-5) pieminējis ap 450, bet E. Šmugajs rakstā Latvijā Amerikā (1974-3) — "400 balsu kori". Pieņemot, ka arī Austrālijā parastais “nobirums" varēja būt vismaz 15—20%, patiesībai vistuvāk laikam būs pēdējais no trim nūle pieminētajiem skaitļiem. Red. 
Māra Eferte 

67 “Latvju Mūzika” nr. 8 (01.01.1975.) | Val. B.

Emīlis Melngailis: Cik sīka mūsu zemīte uz kartes, tik diža viņa tiešamībā, ceļus mērojot. 
EMĪĻA MELNGAIĻA DZIESMA 

Šā gadsimta sākumā, toreiz vēl „svētajā" Pēterburgā, Rūdolfs Blaumanis reiz iesaucies: — Kad Melnais gailis dziedāt sāks, tad man tās prieka dienas nāks. Šī feļetoniskā divrinda bijusi tēmēta tikko dzimušajam Melngaiļa korim, bet to labi te var attiecināt arī uz Melngaiļa kompozīcijām, un, vārdu "man" aizstājot ar "mums" — nejaušais joks kļūst par pravietojumu. Blaumanis nemaldījās: Melngaiļa daiļrade jau trešā paaudzē devusi mums vienu "prieka dienu" pēc otras, ta kļuvusi par vienu no latviešu mūzikas stūrakmeņiem, un tās nevīstošais skaistums pulcē mūs arī tagad, šis tā Kunga 1974. gads bez tam ir vēl komponista simtais, un drīz vien aiztecēs arī 20 gadu, kopš komponists atdots savas zemes Latvijas klēpim Tādēļ, pirms suminām Melngaiļa dziesmu, dažus vārdus par komponistu pašu. Emīlis Melngailis dzimis Igatē, Vidrižu (nevis Līgatnes) pagastā, 1874. gada 15. februārī skolotāja ģimenē. Jēkabam un Līzei Melngailei (dz. Mežakai) bija seši bērni, Emīlis viņu vidū otrs. Pēc skolām Raunā un Vecpiebalgā E.M. mācījās vāciskajā Rīgas pilsētas ģimnāzijā, beidzot to 17 g. vecumā. Pēc tam sekoja mājskolotāja laiks, līdz 1897. gadā M. iestājās Drēzdenes konservatorijā, kur studēja gan tikai vienu gadu. Vācu pedantisms, nejauša iepazīšanās ar Borodina mūziku Melngailī radīja asu apvērsienu, un viņš piepeši izšķīrās braukt uz jau pieminēto Pēterburgu. Pēterburgas konservatorijā M. iestājās 1898. gadā, gan atkal nostudējot tikai divus gadus. Šoreiz „ vainīgs" bijis profesors Rimskis-Korsakovs, ar ko M. sastrīdējās, Musorgska Borisa Godunova oriģinālveidu aizstāvot (par to vairāk rakstījuši J. Cīrulis, nesen Kanādas "Latvijā" I. Sakss u.c.). Bet — ja kur nevar tikt iekšā vai ārā pa durvīm, vēl paliek logs, un atlikušās studijas M. veica kā eksternis, jau 1901. gadā no tās pašas konservātorijas saņemot brīvmākslinieka diplomu Atzīmes? Tā paša izcilā profesora piecnieks kompozicijā, 4 — orķestrācijā ir citur — vai nu labi vai pat ļoti labi. Bet trešā daļa mūža jau bija nodzīvota, nu pieklātos kāds cietāks pamats zem kājām un, protams, mūzikas laukā, šai ziņā Melngailim laimes bij tomēr pamaz. Ar kori vien vai ar recenzijām un polemikām periodikā Pēterburgā dzīvot ilgi nevarēja. Turklāt M. ne vien bija, bet arī jutās caurmērā „brīvs" jeb "svabads" mākslinieks, tāpat sava loma bija viņa impulsīvajai, spurainajai dabai, neveiksmēm laulībā u.t.l. 

Pirmā Melngaiļa sieva, igauniete, gan dāvāja viņam meitiņu Lindu, bet drīz nomira ar tīfu, otra, krievu studente, savukārt šķīrās "traģiskā nāvē"... Tā M. 1906. gadā izlēma atstāt Pēterburgu un, tā kā Latvija tad maz ko spēja solīt, devās uz 4000 km tālo Taškentu. Šai orientālajā pilsētiņā M. pavadīja 15 gadus, mācot krievu kadetiem vācu un pats piemācoties angļu mēli. Par šo laiku viņš rakstījis: "Nu man bija blakusarods tā slaucamā govs, bet mūzika — augstais altāris, uz kura nolieku ziedus, kad tādi ienākušies". Pēdējo gan nebija daudz vairāk kā to, kas jau bija "ienākušies" pirms Taškentas, taču tā vismaz netrūka saites ar dzimteni, kuras vēl stiprināja polemikas par latviešu mūziku, paša rīkotās dziesmu dienas Rīgā u.t.t. 1907. gadā M. pārveda arī trešo sievu, šoreiz latvieti Annu Bēreni, ar kuru laisti pasaulē Rūta, Arulis, Tenis un Emīlis jaunākais. Anna M. nodzīvoja līdz 1938. gadam, par bērnu likteni toties daudz nezinām. Latvijā E.M. atgriezās 1920. gadā, un turpmākais mūža cēliens kļuva visraženākais. Kaut arī tagad reizēm vēl nācās „paslaukt" Taškentas gadu gotiņu, Melngaiļa darbība sazaroja nu visai kupli. Vispirms jau jāmin Melngaiļa folklorista gaitas. M. viens pats savāca turpat 5000 balsu, pāra gadus pat pasēžot "siltā vietiņā" Folkloras krātuvē. 20-to gadu pirmā pusē jo slavens M. savukārt kļuva ar savu kori un vēlāk — kā liels dziesmu svētku virsdiriģents. Bez tam viņam — līdzās Vītolam — jo lieli nopelni bija šo svētku organizēšanā, tāpat Skaņražu kopas darbībā. Protams, netrūka arī likstu. M. nebija praktisks nedz saimniecībā, nedz politikā, nedz šur tur citur. Saeimas vēlēšanās viņš ar visu amerikānisko reklāmu "izgāzās", cerētās angļu valodas skolotāja vietas arī nedabūja. Vairāk rūgtuma nekā prieka deva arī Melngaiļa pārorķestrētā Borisa Godunova uzvedums NO (1924), skatuves gaismu nekad nepieredzēja paša balets Maija. Vienīgi Melngaiļa dziesmu neviens neapstrīdēja, un var būt, ka tā arī bija lemts. Beigās tomēr vairāk laika palika komponēšanai, un tās dēļ arī 
latvju tauta Melngaili atceras un atcerēsies visilgāk. Lai komunisti skandina ko grib, paši skaitļi rāda, ka Melngaiļa daiļrades smagākā daļa tapusi brīvās Latvijas laikā. No apmēram 800 viņa dziesmām, sabalsojumiem u.c.. skaņdarbiem pirms 1920. gada dzimuši ap 100, no 1921. līdz 1944. gadam — turpat 600 un vēl kāds 100 pēc tam, bet šā pēdējā simta vidū vairums jau skicēts agrāk un arī atlikušajā daļā paliekošāku nodevu "laimīgajai padomju dzimtenei" tikpat kā neatrast. Bet lai nu kā — Melngailis, tāpat kā Alfrēds Kalniņš, palika "pie krieviem" un tāpat bija spiests saņemt dažādus laurus. Staļina un Ždanova gados citādi jau arī nevarēja dzīvot: bij jādara, ko liek, jāņem, ko dod. Tā M pārtapa par konservātorijas profesoru, kaut ar lekcijām viņam gājis vēl kuriozāk nekā Jēkabam Kārkliņam. Jau 1945. gadā M. saņēma t.s. tautas mākslinieka titulu, tāpat kādu laiku viņam pat ļāva parakstīties par komponistu savienības priekšsēdi, kam visam klāt nāca arī pa rubļu žūksnītim. Nu Melngailim beidzot bija ir tā slava, ir tā manta, bet kā viņš to panesis, daudz nezinām. Zinām gan, ka mūža nogalē M. bija pazaudējis turpat pusi no agrākā svara, sirga ar sirdi un cīnījās ar vientulību. Melngaili atrada viņa dzīvoklī dažas dienas pirms 1954. gada Ziemsvētkiem vienu, sakņupušu un jau sastingušu, un par viņa nāves dienu papīros ierakstīja 20. decembri. Izvadīšana — no Baltā nama — protams, bija lepna, bet nedz aizgājējam pašam mīļās Dāvida dziesmas, nedz monumentālais Mūsu Tēvs tajā neatskanēja. Bet to jau arī nevarēja gaidīt: pirms gada mirušā Staļina sēra smaka tad vēl nebija noplakusi, un illuzionārā atkušņa brīdis vēl bija aiz kalniem #idiom. Beigās pieminēsim, ka Emīļa Melngaiļa vārdā tagad pārdēvēta bij. tautas konservātorija Liepājā, bet Rīgā — Tautas mākslas nams, kas tur rūpi arī par dziesmu svētku u.c.. kordarbu apgādi. Un tagad par Melngaiļa atstāto mantojumu. Tajā ietelp vispirms tautas mūzikas pieraksti, kas apkopoti un publicēti trīs smagajos Latviešu mūzikas folkloras materiālu krājumos (1951—53) un grāmatā Latviešu dancis (1949) Otra nozare, kurā M. bija rosīgs, ir viņa raksti un polemikas, kopskaitā ap 200, kas vēl nav apkopoti. Tiem vēl jāpievieno šimbrīžam nepublicētā autobiogrāfija "Mans dzīves gājums". Beidzot jāmin Melngaiļa kompozitoriskais devums, no kā svarīgākais (kordziesmas) atrodams desmit Biržu i noru burtnīcās (pirmā no tām nāca klajā jau 1902., pēdējā — 1952. gadā). Pie šā Melngaiļa darba daļas tad arī būtu jāpakavējas vairāk, bet, tā kā laiks steidzas, mēģināsim iztikt ar vispārīgāku kopsavilkumu. 800 Melngaiļa skaņdarbu vidū tikai kāda septītā daļa ir oriģinālmūzika: balets Maija, ap 30 instrumentāldarbu, kādas 40 dziesmas koriem un apmēram tikpat solo balsij. Gandrīz viss pārējais ir vai nu tīri tautas dziesmu sabalsojumi (apdares), vai oriģināli "tautas dziesmu garā" jeb tā dēvētie tautas dziesmu pārveidi. Šai grupā aptuveni 2/3 ir a cappella darbi, bet trešā 1/3 aranžēta vai nu solistiem, vai kādreiz radiofonā darbīgajam vokāli instrumentālajam ansamblim Deviņi bāleliņi. Vēl raksturīgi, ka a cappella darbu daļā tikai 3/5 ir jauktam korim, kamēr pārējais rakstīts citiem sastāviem, galvenokārt vīriem. šā referāta virsrakstā teikts — Melngaiļa dziesma, un ar to domāta tieši viņa kormūzika. Taču tēma tik inspirātīva, ka tās īstenākai iztirzāšanai vajadzētu divus trīs šādus referātus, pat visu nozīmīgāko darbu pieminēšana vien krietni ieilgtu. Bet — kādu daļu no Melngaiļa daiļrades jau esmu mēģinājis pārspriest savā grāmatā par dziesmu svētkiem, tāpat jums nebūs gluži svešs, ko par to teikuši citi. Tādēļ ierobežosimies ar vienu pašu svarīgāko jautājumu, proti: kas Melngaiļa dziesmā ir tas, kā dēļ tā bija ne tikai populāra, bet spējusi pastāvēt arī visbargākā kritiķa — laika #idiom un mūzikas vēstures tiesas priekšā? Atbilde būs trīskārša. Pirmā Melngaiļa dziesmas raksturība ir tās pārlaicīgais saturs. Un te nav runa tikai par mūsu tautasdziesmas mūžīgo daiļumu, bet arī par tām dzīlēm, kādas vienreizējā mūzikālā cēluma M. atklājis tādos oriģināldarbos kā, piemēram, monumentālajā Mūsu tēvs, teiksmainajā Senatnē, bezgala daiļajā Latvju rekviemā (sevišķi trīs pirmajās daļās), tāpat filozofiski neatkārtojamā Daba un dvēsele un vēl šur tur. Otra Melngaiļa dziesmas galvenā raksturība meklējama komponista stilā. Parasti to mēdzam saukt tīri intuitīvi par latvisku, par spīti tam, ka Melngaiļa ieviestais un nostiprinātais diatonisms nebūt nav kāds jaunlaiku, nedz latviešu atklājums (modāli pirms 400 gadiem rakstīja Palestrina, mūsu gadsimtā — Respīgi, V. Dārziņš u.c.). Bet M. diatonismu — līdz ar nemitīgiem harmonisku nianšu meklējumiem — prata tā pielāgot mūsu tautasdziesmai kā neviens pirms viņa, un Melngaiļa pēdām principā sekojuši arī citi — Graubiņš, Ābele, Norvilis, dzimtenē Aldonis Kalniņš un pat tādi jaunāku virzienu pārstāvji kā Ķēniņš vai Apkalns. Zīmīgi arī, ka M diatonisko stilu, izņemot jau minēto Dabu un dvēseli, veiksmīgi izmantojis arī oriģināldziesmās. Vēl piezīmēsim, ka Melngaiļa diatonisms nāca kā dabiska pretakcija tam pārskaistinātam chromatismam, kas tik raksturīgs Vītola un pat Jurjāna tautasdziesmu harmonizējumiem, kaut šis romantiskais stils pats par sevi nebija nedz kas aplams vai nedaiļš (kā, piemēram, tādā vienreizējā neaizmirstamā darbā, kāds ir Vītola klaviervariācijas par tautasdziesmu Ej, saulīte, drīz pie Dieva). Beigās — trešais Melngaiļa dziesmas mūžīguma noslēpums slēpjas tās koriskajā technikā, un šai ziņā M. tāpat pelnījis apzīmējumu meistars, kā to attiecinām, piemēram, uz Vītolu, domājot par Vītola skaņdarbu formu. Vienalga, kādam sastāvam — vienkāršāk vai režģītāk, bet visi Melngaiļa kordarbi „skan", un to vislabāk zina kori un diriģenti. Tikai nedomājiet, ka šo noslēpumu Melngailim kāds iemācīja, nebūt nē — viņš to atrada pats, burtiski izsvīstot, ne pie viena vien sabalsojuma nosēžot dienām, atgriežoties atkal pēc gadiem u.t.t. Ne par velti tādēļ tāds darbs kā, piemēram, Svešā zemē, spējis valdzināt pat prasīgus cittautu mūziķus, un es zinu, ka pat šeit, Amerikā, taisni Melngailim teikti tie atzinīgākie un neliekuļotākie komplimenti. Visbeidzot, trīs galvenās raksturības apvienojot, mēs reizē jūtam, ka Melngaiļa dziesma ir arī dziļi individuāla un īpatni latviska, kaut ar vārdiem mūzikologiem to pierādīt gandrīz neiespējams. Bet mūzika vispār nav parādāma, tā pierāda pati sevi, runā pati savā daiļajā valodā, un, ja mums šī valoda tuva, mīļa un mēs bez tās nespējam iztikt, tad skaņraža darbs nav bijis veltīgs. Tautas mākslinieka Melngaiļa mūzika — un tāds viņš īstenībā bija jau sen, pirms šo titulējumu sāka ekspluatēt komunisti — aizvien bijusi mums tuva un mīļa, un kamēr vien zeme riņķos ap sauli, tikmēr arī dziedās Melngaiļa dziesmu un daudzinās tās radītāju! Un tagad vārds pašam komponistam! 
Val. B. 
(1974. gada pavasarī) 
E.M.: ...Tomēr mūžs, kas aizskrējis kā pasakā, ir bijis pilns centienu, cerību, cēlu jūtu. 

68 “Latvju Mūzika” nr. 8 (01.01.1975.) | Joahims Brauns

INSTRUMENTĀLĀS MŪZICĒŠANAS PIRMSĀKUMI LATVIJAS TERRITORIJĀ 
Joachims Brauns 
Šā raksta autors — tagadējais Izraēlas pilsonis muzikologs Dr. Joachims Brauns dzimis 1929. g. Rīgā, kur arī ieguvis pirmo noapaļoto muzikālo izglītību, peidzot prof. K. Briknera vijoļklasi LX. Pēc tam, līdztekus koncertmākslinieka un paidagoga darbam (E. Dārziņa un Jāz. Medina mūzikas vidusskolās), J.B. iestājās aspirantūrai Maskavas konservātorijā (prof. L. Ginzburga vad.), 1964. g. saņemot mākslas zinātņu kandidāta grādu. Pašlaik J.B. ir mācībspēks Telavivas universitātē un vada vijoļklasi Jeruzalemes konservātorijā. Latviešu mūzikas pētniecībā J.B. sāka darboties 60-to gadu sākumā, un viņa pirmais plašākais darbs bija monogrāfija Vijoļmākslas attīstība Latvijā (1962). Tai sekojusi Vijoļspēles metodika (1969), kā arī daudz gan īsāku, gan garāku rakstu un apceru latviešu, krievu, Rietumvācijas u.c.. periodiskos izdevumos vai rakstu krājumos. Šis pētījums, kurā ieguldīts vairāku gadu darbs un plaša erudīcija, radies vēl Latvijā, un to iespieda almanacha Latviešu Mūzika 9. sējumā (1971). Taču tad, kad pēdējais jau bija iesiets un pusceļā uz tirdzniecības tīklu, apgādniekiem atklājās, ka J.B. iesniedzis lūgumu izceļošanai, līdz ar ko viņa rakstu nācās iznīcināt, šī manipulācija ne vien prasīja min. almanacha pārspiešanu un izdošanas gada maiņu (sk. vēl chroniku), bet arī vēlreiz pierādīja, ka zinātnisku darbu likteni viņpus aizkara nereti izšķir nevis to vērtība, bet gan autoru momentānais status, un šo faktoru nedrīkst ignorēt arī okupētajās valstīs. Publicējot J.B. pētījumu Latvju Mūzikā, mums, protams, nebija nekādu citu apsvērumu kā vienīgi tas, ka šis pētījums pilda svarīgu robu mūsu kultūras vēsturē un tādēļ pelnījis, lai ar to varētu iepazīties ikviens, kam LM pieejama, šai sakarā tālāk lasāmo rakstu atstājam neīsinātu un arī citādi gandrīz tai pat veidā, kā tas bija iespiests Rīgā iznīcinātā izdevumā (jebšu iespējams, ka pēdējā pāra nelegālos" eksemplārus rīdziniekiem būs laimējies paglābt). Pa maiņai gan bija nepieciešams valodas ortogrāfijā (ieskaitot krievu vārdu transkripciju latīņu burtiem), bez tam esam vienkāršojuši bibliogrāfisko norāžu veidu. — Lai sirsnīgs paldies autoram par raksta publicēšanas atļauju, un ceram, ka viņš atcerēsies latviešu mūzikas dzīves vajadzēs arī nākotnē! Red. 


Poētiska sendienu teika stāsta, ka reiz šai zemē iebrukuši bruņinieki. Tad Burtnieku ezera dzelmē nogrimusi neliela sala ar pili un latviešu burtniekiem — tautas gudrajiem. Šķita, līdz ar tiem ezera tumsa apslēpa arī visas ziņas par senajiem mūzikas rīkiem un to spēlētājiem Baltijas jūras austrumu piekrastē. Varbūt šis nostāsts, kā arī K. Barona minētā „īpašā koklinieku kārta" 1 ir tikai fantāzijas radīts ideālizēts priekšstats par savu pagātni, dzimis līdzīgi atsevišķa cilvēka iztēles varonim, kam piemīt visas tās pašas īpašības, kādu trūkst pašam šā tēla radītājam? Pēdējā laikā atklājas arvien jauni vēsturiski fakti un detaļas, kas soli pa solim aizpilda senās kultūras ainu Latvijas territorijā. Sevišķa nozīme šeit strauji progresējošai archaioloģijai. Un tomēr līdz šim visgausāk vēsturiskās ainas faktoloģiski materiālais aizpildīšanas process norisa skaņu mākslas novadā. Šeit darbojas gan jau zināmi faktori, kas apgrūtina vispārējās mūzikas vēstures izpēti (mūzikas laika ierobežotā esme, seno mūzikas instrumentu trauslā konstrukcija un materiāls, šo instrumentu nolietošanās), gan arī lokālās īpatnības (vēla rakstības ieviešana: vācu — XIII g.s., latviešu — XVI g.s.; „nevācu" tautu kultūras vērtību ignorēšana līdz pat XIX g.s.). Tai pašā laikā baltu tautu vēsturiskās attīstības apstākļi — samērā gausie migrācijas procesi, sākot ar II g.t. sākumu pirms mūsu ēras, un zināma tautas kultūras konservācija XIII—XVIII g.s. nacionālās apspiestības apstākļos — ļauj šo kontinenta nostūri uzskatīt etnogrāfiskā ziņā par sevišķi nekustīgu. Tādā veidā (ievērojot arī mūzikālo tradiciju īpatu sīkstumu) ziņas par mūzicēšanu Latvijas territorijā kļūst sevišķi nozīmīgas ne tikai latviešu, bet arī citu Eiropas tautu vēsturei un mūzikas zinātnei. 
Līdz pat XIX g.s. pēdējiem gadu desmitiem instrumentālās mūzikas izpētei Latvijas territorijā organografiskā skatījumā* vispār nepievērsa uzmanību. Atsevišķi etnogrāfiski novērojumi, kurus cita starpā pieminējuši chronisti, ceļotāji un vēsturnieki, pauž pilnīgu informācijas vai intereses trūkumu par vietējo iedzīvotāju mūzikālo dzīvi. Tā vēl XIX g.s. pirmajā pusē, laikā, kad tautas meistari paši grieza vijoles,2 J. Kols rakstīja: „Latviešu mūzikas instrumenti atrodas vēl tajā pašā stāvoklī, kādā tie bija Arkādijā, kad Merkurs pārvilka stīgas bruņurupuča čaulai."» B. Rusova,** P. Einhorna,*** A. Hupela**** u.c.. senākos latviešu zemnieku dzīves aprakstos labākā gadījumā atrodam tautas instrumentu uzskaitījumu. Pirmais zināmais attēls, kur redzami latviešu spēlmaņi ar instrumentiem (griežamā lira, dūdas un kāds flautai līdzīgs instruments), atrodams S. Minstera Kosmografijā* Pat monumentālā J. Broces darbā mūzikai netika pievērsta uzmanība — autors vienīgi sniedz divus attēlus, kur zemnieki pūš dūdas un skandina trideksni.B Ar nacionālās kultūras atmodu XIX g.s. otrā pusē sāka rasties arī interese par tautas muzikālajām bagātībām. Veicot plašus folkloristiskus pētījumus visā Latvijas territorijā, Andrejs Jurjāns sāka sistēmatizēt materiālus par mūzikas instrumentiem. Pirmie viņa apcerējumi parādījās periodikā 1879- un 1892. gadā.» Šais rakstos A. Jurjāns aprobežojas ar sava laika etnogrāfisko materiālu, dažkārt iezīmējot parallēles ar citu tautu mūzikas instrumentiem. Jādomā, ka materiālus par mūzikas instrumentiem, ko A. Jurjāns bija savācis savās ekspedīcijās, viņš bija nodomājis apkopt mūža darbā Latvju tautas mūzikas materiāli, kur ceturtajā burtnīcā viņš raksta: „Par kokli un citiem tautas mūzikas rīkiem plašāk tiks runāts sevišķā nodaļā."7 Tomēr šādu nodaļu turpmākās burtnīcās neatrodam. Daļa A. Jurjāna materiālu glabājas ZA Valodas un literātūras institūta Folkloras sektora archīvā. Vēsturiski konkrētas ziņas ar etnogrāfisku un folkloristisku materiālu par mūzikas instrumentiem savā rakstā mēģinājis apvienot mūzikas vēsturnieks, komponists un folklorists Jānis Straume. Tomēr minētais vēsturiskais materiāls ļoti niecīgs un pierāda šāda veida avotu bezspēcīgumu. J. Straume raksta: "Visdrošākais avots, kur šīs ziņas (par mūzikas instrumentiem — J. B.) varam smelties, ir latviešu tautas dziesma un latviešu teikas",8 — tādā veidā pievēršot uzmanību folkloristisku avotu nozīmei mūzikas instrumentu izpētē, šāda folkloristiski etnogrāfiska materiāla pārvērtēšana un vēsturiski faktoloģiska materiāla nenovērtēšana raksturo latviešu mūzikas zinātnes stāvokli XIX un XX g.s. mijā. J. Straume diezgan konsekventi izvirza teoriju par „vissenākiem" latviešu un "vēlāka laikmeta resp. patapinātiem" mūzikas instrumentiem.9 šāda šķirošana turpmāk diezgan plaši izplatīta vairāku baltvācu zinātnieku (A. Bīlenšteina, N. Buša) un arī latviešu pētnieku (E. Melngaiļa, J. Sproģa) darbos, šās lielā mērā vulgārās teorijas izplatība izskaidrojama ar mūzikas instrumentu sabiedriski sociālo funkciju neizpratni, kā arī ar pašu pētījumu nepilnību. Mūsdienu organografijā arvien plašāk nostiprinās uzskati, kas saista mūzikas instrumentu attīstību un „dzīvi" ar mūzikas vispārējo stāvokli, kā arī ar sabiedrības sociāli ekonomisko attīstības pakāpi.  

Nav pamata spēles (loks ar vienu stīgu), stabules, āža ragu un kokli uzskatīt par latviskākiem mūzikas instrumentiem nekā dūdas, vijoli vai vēsturiski tik neskaidrus instrumentus kā dainās minētās „vara bungas" un "vara taures". Noteiktā attīstības stadijā vairāk vai mazāk analogos sociāli ekonomiskos un garīgās dzīves apstākļos daudzas tautas lietojušas līdzīga tipa skaņu rīkus. Loku ar vienu stīgu pazina jo daudzas tautas,11 ne mazāk izplatījās vēlāk daudzstīgu strinkšķināmie chordofoni vai lociņinstrumenti.18 Tas pats sakāms par dažāda veida flautām. Instrumenta attīstība un izplatība, it īpaši pašdarbības sfairā, saistīta ar tā piederību noteiktai etniskai un sociālai videi. Dabiski, ka teiktais neizslēdz atsevišķu instrumentu vai to grupu straujāku lokālu attīstību, ko veicināja nacionālās īpatnības. Tomēr vienmēr zināmās robežās. Dažus gadus pēc J. Straumes publicējuma Bindu Atis vispārizglītojošā rakstā par mūzikas instrumentu vēsturi apskata arī vietējos instrumentus. Nekādā ziņā nepapildinot jau zināmo, autors šajā rakstā tomēr pirmoreiz polemizē ar K. Baronu par vīriešu monopolu latviešu instrumentālajā muzicēšanā. Līdz šim vispilnīgāko mūzikas instrumentu etnogrāfisko aprakstu sniedzis A. Bīlenšteins grāmatā Die Holzbauten und Holzgerate der Letten (1918). Tā trūkumi galvenokārt saistāmi ar jau pārrunātām problēmām un tematikas ierobežotību, par ko liecina paša darba nosaukums.* N. Bušs, pētot Rīgas mūzikas dzīves atsevišķus epizodus,16 pirmoreiz pievērsa uzmanību vēsturiski konkrētiem archīvu materiāliem, kuri atļāva spriest par mūzikas instrumentāriju Latvijas pilsētās laikā apmēram no XVI līdz XVIII g.s.

** Zinātniski nozīmīgākais pētījums, kas apskata atsevišķa instrumenta likteņus 
* šeit nepieskarsimies sīkāk A. Bllenšteina kļūdainajiem uzskatiem par mūzikas instrumentu, kā arī vispār latviešu mūzikas attīstības likteņiem. 
Par grāmatas tendenciozitāti var liecināt sekojošs fragments: „Tauta ar prieku un aizrautību dziedāja un muzicēja dzimtbūšanas apstākļos ... Taču no tā laika, kad dzimtbūšana un paklausība izbeidzās un iestājās „zelta brīvības" laiks ... vecais dziesmu prieks un jautrība ... tika aizmirsti. Tagad vecās dziesmas gandrīz aizmirstas un vecie mūzikas instrumenti vairs neskan" (II sēj. 718. lpp.). ** Analogi darbi, kas līdz ar N. BuŠa rakstu radīja diezgan vienotu priekšstatu par Baltijas pilsētu mūzikas insctrumentāriju un muzicēšanas apstākļiem no XVI līdz XVIII g.s., ir O. Greifenhāgena un E. Arro darbi (sk. 17. vēri). 

Baltijā (Igaunijā, daļēji Latvijā), ir Elmāra Arro Zum Problem der Kannel. Apkopjot muzeja materiālus un rakstveida avotus, autors pirmoreiz uz ergoloģiskiem pamatiem* sniedz kokles tipa instrumentu klasifikāciju. Pamatoti tiek apstrīdēti vairāki šā instrumenta ģeogrāfiskās cilmes un migrācijas varianti, sniegtas pirmās vēsturiskās ziņas. It kā protestēdams pret iepriekšējo autoru vienpusīgo folkloristisko etnogrāfisko metodi, E. Arro folkloristisko materiālu neizmanto, Šim pētījumam pieslienas Z. Slavinska darbs par lietuviešu kanklēm, kur sniegts ļoti bagātīgs instrumentu apraksts un 45 attēli.l9 Citi publicējumi ilgāku laiku kvalitātīvas izmaiņas pētījumos neparāda. Aprakstot latviešu dejas vēsturi grāmatā Latviešu deja, nelielu nodaļu mūzikas instrumentiem veltījusi E. Šiliņa. Autore saista dejas un instrumentālās mūzikas cilmi un sniedz interesantus novērojumus par dejas un skaņu mākslas nozīmi pirmatnējos kultos.20 J. Sproģa grāmatā Senie mūzikas instrumenti un darba un godu dziesmu melodijas Latvijā publicēti tautas dziesmu teksti, sakārtoti pēc atsevišķu mūzikas instrumentu grupām, kā arī ziņas par vairāk nekā 50 koklēm un 47 instrumentu attēli, šā darba pozitīvais moments ir arī autora paustā doma par seno mūzikas instrumentu un darba un godu dziesmu organisko kopību.2l Atziņu par darba procesa un muzikālo impulsu (it sevišķi metroritmisko) saistību, kā arī mūzikas instrumentu nozīmību šai darbā — mūzicēšanas praksē plašāk attīstījis pazīstamais folklorists un komponists Emīlis Melngailis Latviešu dancī.22 Šā paša darba nodaļā „Latviskie spēļurīki" E. Melngailis aprobežojas tikai ar epizodiskiem, dažkārt stipri apstrīdamiem vērojumiem ("spēlmanis no abām pusēm ir latvisks vārds"),28 kas pamatoti uz folkloras materiāla. Mūzikas instrumentu nosaukumu etimoloģiju sniedz vācu zinātnieks J. Zēvers. 
* Ergoloģija — mūzikas instrumentu uzbūve, konstrukcija, ttehniskās īpašības. 
Autors raksta: „No indoģermāniskās aizvēstures mūsu rīcībā nav tādu nosaukumu, par kuriem droši var teikt, ka tie apzīmējuši mūzikas instrumentus, un tāpēc no valodniecības viedokļa esam virzīti uz secinājumu, ka indoģermāniskā aizvēsturē bija vēl ļoti nabadzīgs mūzikas instrumentu skaits. Arī aizvēstures pētījumi no neolīta mūsu rajonos nevar gandrīz neko sniegt par mūzikas instrumentu atradumiem".*4 Šo apgalvojumu pēdējais gadu desmits tomēr stipri revidējis. 2s Tāpēc jāsecina, ka valodniecības iespējas acīm redzot nav izmantotas pilnīgi, vai arī tās ierobežotas. Sevišķi tas jāsaka par avotiem latviešu valodā, kas sniedz apliecinātāju materiālu, tikai sākot ar XVI g.s. Jaunākais pētījums, kas skar mūzikas instrumentus folkloristiskā skatījumā, ir vācu zinātnieka K. Brambata raksts, šeit pirmoreiz dainu analizē aprakstoši vērojošā metode aizstāta ar zinātniski nesalīdzināmi produktīvāko statistisko metodi. Autors pārliecinoši apstrīd dažus iesakņojušos uzskatus (par instrumentālmūzikas sekundāro stāvokli senlatviešu skaņu pasaulē, atsevišķu instrumentu izplatību), izvirza vairākas problēmas jaunā skatījumā (piemēram, problēmas, kas saistās ar vara tauri). Tomēr mūzikas instrumentu vēsturiskās veidošanās procesi, līdz ar to arī chronoloģijas un migrācijas jautājumi palikuši atklāti. Šis raksts, būdams zinātniski pamatots, pierāda folkloristiskā materiāla izmantošanas vienpusību. Tāpēc arī varam pievienoties K. Brambata iezīmētajai nākotnes perspektīvai: radīt pētījumus, kas ievērotu "... visu folkloras materiālu, kā arī vēsturiskos un etnogrāfiskos avotus."26 Savā rakstā „No latviešu instrumentālās mūzikas vēstures"2 esmu centies pievērst uzmanību jaunākajiem sasniegumiem archaioloģijā un izmantot mazāk pazīstamus avotus. Lociņinstrumentu problemātikai Latvijā pieskāros rakstā „No latviešu un poļu mūzikas sakaru vēstures",27 it sevišķi grāmatā Vijoļmākslas attīstība Latvija,** kur pēc iespējas balstījos uz archaioloģijas, folkloristikas, etnogrāfijas, ikonografijas, lingvistikas (ieskaitot toponimiku un uzvārdu studijas) rakstveida muzeju un nošu materiāliem. Pēdējo gadu materiāli liek korriģēt dažus šais darbos izteiktos spriedumus. Ļoti nozīmīgu devumu seno mūzikas instrumentu izpētē Latvijas territorijā pēdējos gados saņēmām no archaioloģijas. Dažādos mūzejos un pētniecības iestādēs izkaisītos mūzikas instrumentu archaioloģiskos atradumus vienkopus apskatījis V. Urtāns, kura manuskriptu „Drevņeišije muzykajnyje instrumenty na territoriji Latviji"29 ar autora laipnu atļauju esmu izmantojis šeit. Vispār tomēr jākonstatē speciālo pētījumu trūkums. Līdz šim nav bijis elementāras skaidrības daudzos kardinālos jautājumos (piemēram, par mūzikālās attīstības līmeni, ko sasnieguši Latvijas territorijas iedzīvotāji pirms Vācu ordeņa iebrukuma, par detaļām, kas saistās ar atsevišķu mūzikas instrumentu chronoloģiju, spēles praksi u.t.t.). Tas radīja ļoti nevēlamu stāvokli plaši izmantojamā pasaules informātivajā literatūrā — enciklopēdijās, rādītājos, pārskatos. Ja pat neievērojam vairāku gadu desmitu vecu literātūru, kā H. Rīmaņa Musik-Lexikon 1922. gada izdevumu* un K. Zaksa Handbuch der Musikinstrumente,n kur kokles tips vispār nepieminēts, — arī mūsdienu visrespektējamākos izdevumos par instrumentālo mūzicēšanu Latvijas territorijā atrodam vai nu paviršas, vai ļoti skopas ziņas. Enciklopēdijā Die Musik in Geschichie und Gegenwart, piemēram, lasāms: ..Igaunijas, Latvijas un Lietuvas iedzīvotājiem ir ļoti sena mūzikas kultūra... kas saglabājusies šo tautu folklorā. Svarīgākais tautas instruments . . . Latvijā ir kokle . . . Tas pieder pie gusļu ģints un pārdzīvojis vairākas attīstības pakāpes."'o Šo tekstu papildina ar XII g.s. datēts attēls (Tajel XLVI). Attēloto instrumentu varētu datēt apmēram ar XVII g.5.,81 pilnīgi neskaidri, kādi apsvērumi bijuši iepriekšējā raksta autoram. 
Horsta Zēgera leksikonā kantele figurē kā somu mūzikas instruments, kas radniecīgs gan gusļiem, gan mūsdienu ungāru cimbolēm.32 Chronoloģiskas ziņas par latviešu un vispār Baltijas tautu mūzikas instrumentiem un instrumentālo mūzicēšanu nesniedz arī Encikloped'tceskij muzykaļnyi slovar (Moskva 1966) un citi izdevumi. Pat Latvijas PSR Mazā enciklopēdija aprobežojas ar šādām skopām ziņām par seno instrumentālo mūzicēšanu: „Latv. mūzikas kultūras pamatā ir jau kopš pirmsfeodālisma laikmeta veidojusies bagāta un daudzveidīga tautas mūzika Kopš XIV g.s. Rīgā pastāvēja pilsētas muzikantu amats."B' Dokumentāli pagaidām šādu amatu varētu apliecināt vienīgi no XV g.s. vidus.B4 Tautas mūzikas instrumentu antoloģijās, kas nākušas klajā pēdējos gados, atrodam galvenokārt mūsdienu rekonstruēto mūzikas instrumentu aprakstus.3s Ne velti šo izdevumu autori raksta: "It sevišķi neapmierinošs stāvoklis ir mūzikas instrumentu cilmes vēstures un attīstības jautājumu iztirzāšanā."36 Kas attiecas uz mūzikas instrumentiem Latvijas territorijā, tad šis stāvoklis ir sevišķi nestabils. Ir nepieciešams ja ne principiāli izvirzīt jaunas nostādnes, tad vismaz spert šai virzienā pirmo soli #idiom — proti, izmantojot kompleksi salīdzinošo metodi (kas nosaka parallēlu zinātņu izmantošanu), vienkopus fiksēt vēsturisko materiālu, kā arī izmantot netiešos pierādījumus par instrumentālās mūzicēšanas aizsākumiem Latvijas territorijā un iz šā pamata izvirzīt dažas iespējamās hipotēzes. Tas arī būtu šā raksta galvenais uzdevums. Pirms pievēršos paša materiāla izklāstam, vēl daži vārdi par raksta iekārtojumu. Domāju šai reizē sniegt chronoloģisku apskatu, jo darba nolūks ir pēc iespējas noskaidrot mūzikas instrumenta attīstību Latvijas territorijā vairāku gadsimtu periodā. Izejot no jau izteiktām nostādnēm, kas saista mūzikas instrumentu vēsturi ar sabiedrības attīstības ceļiem, izmantoju PS vēsturē vis 
* Ar šķirkli „Riga" saistītā bibliogrāfija aptver vienīgi N. Buša un K. Perla rakstus, kā arī V. Neimaņa Lexikon baltiscber Kūnstler, kurā mūziķi savukārt nav minēti. 
pārpieņemto iedalījumu: (I) ģints sabiedrība — mezolits, neolits, bronzas un dzelzs laikmets (apmēram līdz I g.t. vidum); (II) šķiru sabiedrības pirmsākumi un agrīnais feodālisms (VI—XIII g.s.); feodālisms (XIII—XVII g.s.). Pēdējais šai rakstā nav aplūkots — šis periods beidzas ar mūsdienu instrumentārija parādīšanos. Atsevišķos vēsturiskos posmos ievērota mūzikas instrumentu secība pēc morfoloģiskiem principiem: (A) i d i o f o n i, (B) m c mbrafoni, (C) a c r of o n i, (D) chord o f o n i.* I—A Liecības par pirmā cilvēka apmešanos Latvijas territorijā attiecas uz mezolitu (VIII—V g.t. pirms mūsu ēras),87 kad Vidus- un Austrumeiropas apdzīvotājiem jau sen bijuši zināmi ne tikai pirmatnējie idiofoni, kurus pieņemts uzskatīt par vissenākiem mūzikas rīkiem,** bet arī aerofoni3B un chordofoni.*** Tātad pilnīgi pamatoti varētu uzskatīt, ka Baltijas territorijā dzīvojošās ciltis bija jau apguvušas pirmatnējo instrumentu spēli. lespējama arī cita nostādne, ka pirmās instrumentu spēles iemaņas Austrumbaltijā dzīvojošās ģintis apguva pašas. Zināmā mērā par to liecina sīkstums, ar kādu šai territorijā saglabājušās primitīvākās skaņu veidošanas formas, kas tālāk noveda pie mūzikas instrumentu dzimšanas, proti, cilvēka ķermeņa izmantošana ritmisko impulsu akcentēšanā dejā, kulta rituālos, darba procesā. Roku plaukšķināšana, kāju piesitieni ieņem nozīmīgu vietu latviešu tautas dejā.B9 Ritmizēta trokšņa elementus, kuros izmantots cilvēka ķermenis vai arī utilitāri priekšmeti, min mūsu gadu tūkstoša rakstveida avoti. Pat tad, kad kaimiņkultūru mijiedirbe kļūst jau ļoti aktīva, latvieši neatsakās no šā pirmatnējā veida, kas saistīts ar seno kultu rituāliem. Par 1224. gada notikumiem Livonijas chronikā lasām: " .. . naktīs sarīkoja spēles un kliedza. Lībieši ar letgaļiem sita zobenus pret vairogiem un kliedza; vācieši ar timpaniem un stabulēm, un citiem mūzikas instrumentiem, krievi ar saviem instrumentiem .."40 1585. gada ziemā ceļotājs R. Lubenaus vēro, kā pēc mielasta latvietis "atnesa tukšu alus mucu, sita pa to ar diviem spriguļiem, un vīri un sievas ap galdu dejoja".4l Aprakstot vecākos latviešu rītus — saules sveikšanas paražas agrā pavasarī, 1857. gadā kāds aculiecinieks raksta: „Meitas ... dziedādamas skrej basām kājām pa ciemu. ... Kad pie ciema gala bija nonākušas, viņas, lēkdamas un plaukstas sizdamas, gavilēja."42 Apmēram tanī pašā laikā par ķekatniekiem lasām: "Ar lielu kliegšanu, zvārguļu skandināšanu un lāpstu sišanu ..."4S Trokšņu rīki plaši izmantoti masku un budēļu gājienos: „Veci katli, pannas ...un pudeles ... zvani un cūkas pūšļi, kurus piesēja jostas vietā "."44 E. Melngailis darba procesā vēl mūsu gadsimtā saskata instrumentālisma pirmsākumus: "Ikkatrs darbarīks, kuru lietojot atskan raksts, top par rotaļainu mūzikas daiktu."4s Laikus, kad ar rītiem un dejām saistītās rotaļās un rotaļspēlēs mūzikas instrumentus vēl neizmantoja, atceras arī daina.* Tāpēc laikam būs tomēr jānoraida doma par to, ka „jau no saviem sākumiem latviešu deja bija saistīta arī ar primitīvākajiem mūzikas instrumentiem",46 protams, ja tautas dejas aizsākumus meklējam jau pie pirmajiem Latvijas territorijas apdzīvotājiem. 
* Idiofoni — instrumenti, kam skaņas avots ir instrumenta ķermenis; membrafoni — kam skaņas avots ir membrāna; aerofoni — pūšamie instrumenti; chordofoni — stigu instrumenti. ** Šo uzskatu aizstāv visdažādākie pētnieki, to vidū R. Grūbers (Vseobscaja istorija muzyki, I (Moskva 1960), 43. lpp.), kā arī K. Zakss (Die Musik der Alten Welt (Berlin 1968), 42. lpp.). *** Madlēnas (no La Madeleine) laikmeta zimējums Trois Freres alā (apm. XV g.t. pirms māsu ēras), jādomā, attēlo pirmatnējo vienstīgas loku (sk. 35. vērē min. A. Buchnera darba 3. lpp.), bet ne — kā spriež daži citi pētnieki — aerofonu. * "Dējat, brāļi, zābakiem, Lai rīb tautu istabiņa; Sit, māsiņa, plaukstiņām, Lai skan tavi gredzeniņi" (24063); "Rakstā situ sprigulīti" (287771). 
Brīvdabas muzejā glabājas klabatas,* kas kalpojušas vienīgi sazināšanās nolūkiem — to skaņas aicināja mājās vakariņās. Klabatu dzidrā skaņa, ko iegūst, sitot ar diviem koka āmuriem noteiktā ritmā pa pakarinātu dēlīti (apm. 60X20 cm), sadzirdama gandrīz kilometru tālu. Šī funkcija stipri atšķiras no līdzīgu rīku lietošanas prakses citās zemēs, kur tie vienmēr bijuši saistīti ar baznīcu. Tas ļauj domāt par klabatu lokālo attīstību Baltijas territorijā un arī Viduseiropas rajonos (Ungārijā), kur vērota līdzīga prakse 47 šis rīks acīmredzot jau ir attīstītāka koka idiofona forma nekā dainās domātā ("situ koku uz kociņu").48 Folkloristiskie pētījumi liecina par šādu rīku aizvēsturiskumu,49 tomēr jāatzīst, ka, lai gan pēdējā laikā atrasts daudz koka priekšmetu,** koka idiofonu to vidū nav. Varbūt tādi bijuši kaula priekšmetu vidū? Ludzas rajona Kreičos, piemēram, neolita kapulaukā, ko datē ar II g.t. pirmo pusi pirms mūsu ēras, atrastas vairākas dzīvnieku zobu kakla rotas,50 kuras varam uzskatīt par pirmatnējām rotām — grābekļiem. Tās sastāv no 9, 15, pat 42 dzīvnieku (aļņa, meža cūkas, lāča) zobiem — piekariņiem. Raksturīgi, ka dažas no šīm rotām atrastas nevis apbedītā kakla vai galvas tuvumā, bet gan rokas tuvumā (6. apbedījums). Vai tas neapstiprinātu šā rīka — talismana grābekļa funkcijas? K. Zakss taču tieši par šādiem rīkiem raksta: "Kaklu rotas no gliemežvākiem vai kauliem ir vecākie un zīmīgākie trokšņa rīki."s» Pirmatnējā rota un skaņu rīks gājuši kopsolī — izdaiļošanās tieksme, totems, rīts izpaudās vienlaikus vizuāli un akustiski. Metalla priekšmetu vidū šādas funkcijas varētu piedēvēt dažiem atradumiem no lībiešu senču sieviešu akmeņkrāvuma kapulaukiem Talsu rajonā (21 apļa aproce) vai latgaļu-sēļu senču Mārcienas un Boķu kapulaukiem (rotas ar skanošiem metalla piekariņiem), kas tiek datēti ar mūsu ēras I—IV g.s." Būtu pamats domāt, ka uz ļoti senu laiku attiecas arī visā pasaulē plaši pazīstamo kāta grābekļu ieviešanās Baltijā, kas šeit iemantojuši ļoti dažādus un apbrīnojami daudzveidīgus nosaukumus — eglīte, ērkulis, puškaitis, trideksnis, zvārgulis, čagans, trumulītis, kāzu puķe, kāzu roze. Tomēr etimoloģija šeit bezspēcīga. Arī archaiologi klusē. Vienīgi varbūt liecība par to, ka šos rīkus atšķirībā no citiem skandinājušas galvenokārt sievietes,53 ļauj tos saistīt ar matriarchāta ģints laiku. Tas tomēr varētu attiekties vienīgi uz eglītes tipa koka rīkiem. Zīmīgs ir fakts, ka eglīte saistīta tieši ar kāzu ieražām,54 tātad ar vissenākiem rītiem, kas pavadīja auglības kultu. Turpretim (metalla) trideksnis varēja parādīties tikai bronzas vai dzelzs laikmetā. Kādiem priekšmetiem šai laikmetā izmantoja metallu? „No 86 apskatītiem bronzas priekšmetiem, kas datēti ar vēlo un agrīno dzelzs laikmetu, vairākums ir rotas un ieroči. ... No tā skaidrs ... ka bronzu izmantoja, lai pagatavotu spīdošas rotas un skaistus, izturīgus ieročus. Visi dzelzs priekšmeti agrīnā dzelzs laikmeta pirmā pusē, cik mums zināms, ir darba rīki."ss Šādos apstākļos, kad dārgais varš netika žēlots rotai, bet rotas nozīmību savukārt pielīdzināja skaņu rīka nozīmībai, jādomā, ka gadījumā, ja Latvijas territorijā tai laikā patiešām tiktu kalti tridekšņi, tie būtu parādījušies arī izrakumos. Runājot par kāta idiofoniem, iespējama arī cita secinājuma gaita. Nevaram neievērot faktu, ka Eiropas tautas gandrīz nepazīst šāda veida metalla vai koka idiofonus, un tādēļ to atveidojums J. Broces zīmējumās6 XVIII g.s. otrā pusē un tanī pašā laikā, pat nedaudz agrāk minētie nosaukumis7 ir ļoti zīmīgi. Atlas muzykaļnych instrumentov narodov SSSR latviešu instrumentu tabulās sniedz astoņus šāda tipa 
* Kurzemes zemnieku mājās. ** Piemēram, Sārnates apmetnē, ko datē ar 111 g.t. pirms mūsu ēras, ap 2800 m 2 lielā platība atrasti ap 300 koka priekšmetu. 
idiofonus (307.—314. zīm.), kuriem trūkst jebkādu analogu visās citās tabulās pat pie tuvākajiem kaimiņiem. A. Buchnera darbā Musikinstrumente der Volker nav ziņu par šādiem skaņu rīkiem Eiropā. Turpretim visos Austrumos no Japānas līdz pat Āfrikai nesamiem zvaniem un grabuļiem ļoti nozīmīga vieta.sß Arī Amerikas kontinenta indiāņu un eskimu vidū tie plaši pazīstami.s9 Paradoksāli skan ne tikai šo idiofonu ģeogrāfija, bet arī vēsture. "Svētkos par godu dievietei jaunās meitenes braukāja vieglās laivās pa Nīla biezokni, lai savāktu papirusa ziedus, kurus izmantoja sešeš-grabekļu (se'sešet) skandināšanai."60 Šis apraksts attiecas uz Ēģiptes XX dinastijas laika sistru, kura dažādi veidi vijas cauri visai Nīlzemes vēsturei, sākot ar tās zemnieku — keramikas un mednieku — zvejnieku kultūrām (IV g.t. pirms mūsu ēras). Sievietes "viņus (eglītes zvārguļus — J. 8.) apvija spalvām un visādiem ziediem un pie vidus piesēja pulkstenīšus" — savukārt lasām K. Barona kāzu aprakstā.61 Vai tiešām atkal pirmatnēja lokāla attīstība mūsu territorijā? Bet varbūt tradicija, kas ienākusi II g.t. sākumā pirms mūsu ēras līdz ar baltu ciltīm, šo cilšu klejošanas gadu atribūts, kas saistīts ar to pirmatnējo kultūras areālu Melnās jūras piekrastes rajonos,62 austrumu senkultūru tuvumā? I—B Vienīgie membrafoni, kuri būtu attiecināmi uz apskatāmo laika posmu, ir bungas, kuras daina šķiro „bungās" un „vara bungās". Jāatzīst, ka organografija, cik var spriest, gandrīz vai nepazīst gadījumu, kad, pilnīgi izzūdot no visiem vēsturiskiem un etnogrāfiskiem avotiem, kāds mūzikas instruments būtu saglabājies vienīgi tautas poēzijā, pie tam tik aktīvā veidā. Pats vārds aizgūts no lejasvācu bunge, latviešu valodā minēts XVII g.s.63 Tomēr tas, kā rakstījis J. Zēvers citur,64 aizstāja kādu vecāku formu, proti, „paupenes", kas savukārt attiecināmas uz Pauken. šis vārds minēts jau kopš XIII g.s., bet cilmes ziņā vēl ļoti strīdīgs.6s Zīmīgi arī, ka E. Bleses latviešu personvārdu studijās, kas dibinātas uz XV un XVI g.s. vidus avotiem, neatrodam nevienu, kas saistāms ar vārdu "bungas". Tiek minēti vienīgi „Pouke", „Pauke", "lele Pauke".66 Turpretim XVII g.s. avotos blakus Paucks, Pauke Vidzemes zemes revīzijas sarakstos pētnieki atrod arī vairākas personas ar uzvārdu Bunges, Bunsenix, Bungā.61 Tātad varētu secināt, ka vārdu „bungas" valodā uzņēma tikai šai laikā. Vai arī dainā tas ienācis tik vēlu? Un kāds vārds tādā gadījumā figurēja dainā pirms tam? Nav arī skaidrs, no kura laika ieviesušies vietvārdi Bungā, Bungas muiža, Bungas kalns, Bungu purvs, Bungarāji,6B kaut arī to lokālizācija varētu vedināt uz domām par zināmu rītu tradicijām šais vietās. „Metalla tauri un metalla bungas varētu apzīmēt par dainu noslēpumainākajiem mūzikas instrumentiem," pilnīgi pamatoti raksta K. Brambats.69 Tomēr jāievēro principiāla atšķirība vārdu "bungas" un "taures" etimoloģijā: vārds „taure" pieder pie latviešu valodas vissenākajiem slāņiem.70 Būtiska ir arī starpība abu bungu un taures veidu proporcijās pašās dainās (vara bungas — bungas minētas attiecē 1:2,4; vara taure — taure — 1:1, l).71 Tādā veidā, runājot par bungām, šķiet, daina min varu aizgūtas metaforas veidā (pat samērā vēlā laika posmā). Pagaidām mūsu rīcībā arī nav materiāla, kas liecinātu par vārda „bungas" lietošanu Latvijā apskatāmajā laikposmā tā klasiskajā nozīmē. Runa gan varētu būt par keramikas (māla) bungām, kuras neolitā atrastas gandrīz vai pie visiem mūsu tuvākiem kaimiņiem — Polijā, čechoslovakijā, Ukrainā.72 To vairāku simtu bronzas un senākā dzelzs laikmeta* dažādu podu tipu fragmentu atradumu vidū Latvijā, kurus apskata J. Graudonis (55. vērē min. darbā, XXVIII—XLII tab.), varētu būt arī māla bungu fragmenti. Dainās minētās koka bungas („no celmiņa bungas taisu", 30189 u.c..) var būt saistāmas ar klabatu principu vai paša celma izmantošanu kā trokšņa rīku. Vācu ceļotājs R. Lubenaus apraksta mucas izmantošanu dejas ritmam. Te varētu būt minētas mucu bungas, kuras labi pazīstamas jau kopš XII g.s. un pieder pie pirmā gadu tūkstoša spēļu rīkiem. Piebildīsim arī, ka pēc A. Bīlenšteina domām latvieši mucas formu pazinuši jau aizvēsturiskos laikos. Par to varētu liecināt arī šā vārda etimoloģija.7B Neraugoties uz visu teikto, iespējami varbūt arī citi, nedaudz riskantāki spriedumi. Skaidrs, ka pilnīgi nepārliecinoši izklausās hipotēze par vara bungām — jaunāko laiku gonga tipa rīku, ko karināja pie lauku māju vārtiem, aizstājot koka klabatu funkcijas.74 Daina nevarēja minēt šo utilitāro priekšmetu — „līdzīgi metalla taurei, šīs bungas redzam pārdabisku būtņu rokās".7s Toties pievērsīsimies nedaudz gonga tipam. Gonga tipa instrumentus Eiropā iepazina tikai I g.t. otrā pusē. To cilmi tomēr saista ar senām kultūrām Austrumāzijā, bet pēc jaunākiem pētījumiem — ar Vidusjūras baseina austrumdaļu. Tieši šī pēdējā hipotēze varētu mūs interesēt — trīs sekojošu pazīmju dēļ: (a) vecākie gonga tipa instrumenti darināti no vara, (b) tiem ir ilgstoša rībinoša skaņa, (c) tie saistīti lielāko tiesu ar mirušo kultu.* Tas gandrīz vai pilnīgi saskan ar vara bungu priekšstatu dainā, šai sakarībā būtu diskutējama šāda domu gaita: ģintis, kas apdzīvojušas Latvijas territoriju pirms baltiem, kā arī citi Eiropas vidus- un ziemeļdaļas iedzīvotāji vara bungas nepazina. Nav ne mazākās liecības, ka šāds instruments būtu lietots Latvijas territorijā. Tātad arī baltu ciltis, kas šeit apmetās vēlāk, pašu instrumentu neizmantoja, bet tautas poēzijā kaut kādā veidā atcerējās to no baltu klejojuma laikiem Euxinus pontus** piekrastē, kas bija tikai nedaudz uz ziemeļiem no gonga dzimtenes — Vidusjūras austrumu krastiem. Katrā gadījumā joprojām pārliecinoši skan A. Jurjāna vārdi: " ... Latviešiem (precīzāk gan būtu "baltu ciltīm" —J. 8.) bungas nav tas pats bijis, kas citām tautām, bet varbūt no metalla, no vara, līdzīgas indiešu instrumentam "tamtam" ... Varbūt arī atribūtam "vara" ... nav pieliekams sevišķs svars, bet arī cits piemērs (runa par dainu citātiem — J. 8.) rāda, ka seno latviešu bungas nav bijušas dobas, ādu pārstieptas. "7" I—C J. Straume norāda uz spieganu kā vienu no visvecākiem, ja ne pašu vecāko skaņu rīku.77 Tomēr spieganas konstrukcija — mēlītes princips — liek to ierindot aptuveni aerofona trešā vēsturiskā tipa grupā: uzskatot, ka vecākie koka aerofoni bija (a) flautas tipa bez skaņu caurumiem, pēc kam nāca (b) flautas tips ar skaņu caurumiem un beidzot (c) mēlīšu instrumenti. Primitīvāko aerofonu vidū, kas atrasti Latvijas territorijā, minamas kaula svilpītes, kuras gan, jādomā, lietotas vienīgi medībās putnu vai zvēru pievilināšanai. Šāda svilpīte atrasta 1958. gadā Kentes pilskalnā (A. Stubava izrakumi),78 un tās iespējamai chronoloģijai ir diezgan plašs diapazons: no I g.t. pirms mūsu ēras līdz I g.t. vidum. Līdzīgu putna kaulu svilpīti (no I g.t. vidus) izracis V. Urtāns Daugmales pilskalnā 1967. gadā. Apdare šai svilpītei (garums 75 mm) daudz rūpīgāka, gals abpusēji nogriezts, iegriezts arī rezonances caurums. Interesanti, ka šī svilpīte lietojama vēl tagad. Mākslinieciskas funkcijas toties varētu būt bijušas Lielā Ludzas ezera krastā atrastajai flautas tipa kaula stabulei,79 kuru R. Šņore attiecina uz neolitu (III—II g.t. 
* So hipotēzi sniedz raksta „Gong" autors J. Kunsts enciklopēdijā Die Musik in Geschicbte und Gegenwart (V sēj. 521. slejā). ** Senais Melnās jūras nosaukums. 
pirms mūsu ēras).* Šī stabule saglabājusies fragmentāri (91 mm gara, 11—13 mm plata), tomēr varam konstatēt vismaz trīs skaņu caurumus; tās pirmatnējais garums varēja būt ap 110 mm. Ja arī stabules bojājumi neļauj noteikt tās skaņurindu, aptuveni aprēķini tomēr vedina domāt, ka uz tās varēja skanēt pentatoniskā skaņkārta un tās diapozons bijis ne mazāks par kvintu. Acīm redzot E. Melngaiļa Alsungā pierakstīto raksturīgo stabules meldiju toreiz stabulētājs būtu varējis atskaņot. Piebildīsim, ka par šās meldijas lielo senumu liecina tās pentatoniskā skaņkārta, kā arī strukturālā izveide (AA + AIAI + A2A2 + A3 A3...). Atsevišķas stabules, gan ar mazāku skaņu caurumu skaitu, Eiropā atrastas, sākot ar paleolita mednieku kultūrām. Ludzas stabule pēc izveides principiem un izmēriem līdzīga neolita laika stabuļu atradumiem Bornholmas salā (Dānijā) un Černaja Gorā (Viduskrievijā).Bo Tā kā šādi atradumi reti, Ludzas stabule pieskaitāma interesantākiem eksemplāriem Eiropā. Sakarā ar šiem un arī daudzu vēlāko (IX—XII) gadsimtu kaula stabuļu atradumiem, kurus apskatīsim turpmāk, dabiski rodas jautājums par attiecīgo laika posmu analogu koka skaņu rīku pastāvēšanu. Pilnīgi pamatoti skan aizrādījums, ka koks atšķirībā no kaula gadu gaitā daudz retāk saglabā savas pamatformas. Tomēr atcerēsimies bagātīgos koka priekšmetu atradumus Latvijā (Sārnates apmetnē) . Nevar neievērot arī, ka koka stabules, kuras min etnogrāfija, formas ziņā ir vairāk attīstītas (izmēri vismaz divkārši — sākot ar apm. 25 cm, skaņu caurumu skaits ne mazāks par 4—5). šāda instrumenta zīmējums izrakumos parādās tikai XII g.s. (Zemgales stabulnieks). Tādā veidā iespējama varbūt arī cita interpretācija — pirmatnējās stabules vietējās mednieku ciltis pagatavojušas no kaula un tikai vēlāk, zemkopībai kļūstot par galveno nodarbošanos, izrotājumiem, kulta priekšmetiem un skaņu rīkiem plaši sāk izmantot koku. Mājlopu ragi varēja parādīties Latvijas territorijā pēc lopkopības apgūšanas, tātad sākot ar II g.t. vidu pirms mūsu ēras. Eiropā „vienkāršam ragam ... līdz vēlajiem viduslaikiem bija noteicoša nozīme un pēc krustnešu karagājieniem „tos lietoja vienīgi mednieki, gani un sargi."Bl Latvijā, cik var spriest, tas minēts ļoti vēlu (XVII un XVIII g.s. mijā).B2 Āžaragu daina gan min savos vecākajos slāņos, un dažas pierakstītās bukuraga meldijas dveš tik archaisku noskaņu, ka tās varētu pieskaitīt senākām sekundas—kvartas diapazona meldijām.B4 Tomēr fakts, ka mums nav ārchaioloģiskā materiāla** (šeit taču darīšana ar kaulu, nevis ar trauslo koku!), liek spriest par šā rīka senumu piesardzīgi. Jādomā, ka tā rašanās būtu jāatbīda līdz mūsu ēras sākumam (lopkopības nostiprināšanās, patriarchāta pēdējais posms). Kā zināms, agrīnos avotos bieži vien raga un taures instrumentu robeža izzūd. Arī latviešu etnogrāfijā vērojam šo parādību: piemēram, no tām ganu taurēm, kuras apraksta A. Bīlenšteins, vairākām ir raga forma.Bs levērojot šā vārda etimoloģiju, varētu tāpēc pieņemt, ka Latvijas iedzīvotāji pirms mūsu ēras sākuma pazinuši taura ragus tieši kā taures.86 Vārda "rags" etimoloģija norāda uz jaunākiem sakariem — slavu rog; tomēr nav izslēgtas arī citas iespējas: nepaliski rago — vērsis, rag — meldija. Ar to, ka taures nosaukums agrīnajā posmā lietots arī ragam, varētu izskaidrot tik biežo taures pieminēšanu dainā — 24,8% no kopīgā mūzikas instrumentu skaita.B7 Līdz ar to esam nonākuši pie sarežģītās taures problēmas latviešu organografijā. Pašlaik senākais atradums, kas attiecas uz koka vai tāšu tauri, saistāms ar V—VII g.s. pirms mūsu ēras ( ?) datēto kaula iemutni, ko izraka Tērvetes pilskalnā (72 km no Rīgas).Bß šādiem kaula iemutņiem ir analoģijas etnogrāfiskajā materiālā. Taures problēmu sarežģī folkloras materiāls, kas blakus parastai taurei min arī "vara tauri", šo jautājumu kompleksu jo sīki apskata K. Brambats,89 un izšķīrēji momenti no šā pētījuma, kas lautu šo problēmu kaut cik risināt, būtu: kaut arī vara taure pagaidām nav identificējama ar kādu mums zināmu instrumentu, tā arī nav tikai metaforisks apzīmējums vien un galvenokārt sasaucas ar pirmkristietības laika auglības rītiem, mirušo kultu un senlatviešu dievību (Jāni), šie kulti, kā zināms, pastāvējuši arī ilgāku laiku mūsu ēras sākumā, vismaz visu pirmo gadtūkstoti — laikposmā, kura materiālā kultūra mums diezgan skaidra un pagaidām neatjauj pieņemt varbūtību par vairāk attīstīta metalla pūšamā instrumenta izmantošanu. Tas pats vēl lielākā mērā sakāms par senākiem laikiem. Tādā veidā, izejot no pašreizējā materiāla, iespējamība par metalla taures izplatību Latvijas territorijā pirms mūsdienu taures iepazīšanas pagaidām atkrīt. Tāpēc chronoloģiski vienīgi pieņemamā alternātīva būtu tā, kas sasaucas ar vara bungu likteni: baltu ciltis, apmetušās Latvijas territorijā apmēram XVIII g.s. pirms mūsu ēras, līdzi atnesušas vienīgi poētisko priekšstatu par šādu spēles rīku. Bet ko tad pasaule toreiz pazinusi no metalla (taures — ragu) aerofoniem, kas varētu būt par šā poētiskā priekšstata rosinātāju ? Tik senus metalla aerofonus pagaidām atrodam tikai divās vietās. Ēģiptē pilnīgi nepārprotami tie sastopami XIV g.s. pirms mūsu ēras (zelta trompetes). Par raga instrumentiem toties lasām: „Vecākie Mezopotamijas ragu attēli saglabājušies no laika ap 2700. gadu pirms mūsu ēras, pūšamie instrumenti redzami uz zīmogiem no karaļa Gudea laikiem (XXI g.s. pirms mūsu ēras — JB.). Tos sauca s 'tim, un jau agri tie tika ar vara zīmi apzīmogoti."9o Vara taures ... un atkal tieši reģionā, ko jau pieminējām sakarā ar citiem mūzikas instrumentiem. Tomēr iespējams vēl viens variants — ziemeļu ceļš. Arī šeit acīm redzot netika pārņemts pats instruments, bet drīzāk gan poētiskas atskaņas par to folklorā. Skandināvu bronzas luri, ķeltu karinksi, kas attiecas uz II g.t. pirms mūsu ēras nevarēja tai laikā nepārsteigt un neradīt pārdabiskas asociācijas citu Baltijas piekrastes apdzīvotāju psīchē. Tāpēc arī, daudzkārt transformētā veidā uzņemti latviešu tautas poēzijā, tie tika saistīti ar pārdabiskiem spēkiem. I—D Pievēršoties stīgu instrumentiem, vispirms būtu skaidrojams jautājums par primitīvo spēļloku (spēles — loks ar vienu stīgu, dūda — loks ar I—21—2 stīgām un pūšļa rezonātoru). Vai mūsu rīcībā ir materiāls, kas apliecinātu Latvijas territorijā raksturīgo evolūcijas procesu no spēļloka uz vairāk attīstītajiem chordofoniem? Instrumentu — loku ar vienu stīgu, ko spēlējot piespiež pie zoda, lai mutes dobums veidotu rezonātoru, un kas Eiropā redzams, kā jau minējām, Trots Freres alā akmens laikmeta zīmējumā (apm. XV g.t. pirms mūsu ēras) un pēc tam apbrīnojamā veidā parādās vienīgi mūsu ēras XVII g.s. jau kā lociņinstruments,91 — Latvijā izstādīja 1896. gadā etnogrāfiskajā izstādē, kur tas bij apzīmēts kā „spēl (Spiel) loks ar vienu stīgu".92 Diemžēl, pēc izstādes instruments pazudis. Lociņš blakus spēlēm, kā redzam, nav minēts. Turpmāk spēles un dūda vairākkārt minētas mūsu gadsimta etnogrāfiskos materiālos, no kuriem var spriest par šo instrumentu archaiskajām īpašībām. Vispirms te mūs varētu interesēt atskaņošanas technika. Atšķirībā no Eiropā izplatītās lociņtechnikas šeit vairākkārt minēta strinkšķināšanas technika vai kāda starpforma: „stīga tiek ar kociņu rauta",98 „labā roka rāva stīgu".94 Spēles un dūdu Latvijā pārvilka ar „parupju pašu vērptu un šķeterētu linu diegu" (Vēstures mūzeja fonds: 3132, 135), ar vītu auklu.9» Pītu, šķeterētu vilnas un zīda stīgu min arī viena otra daina. „Zīda izmantošana nāca no Rietumāzijas un izplatījās uz austrumiem un rietumiem," raksta K. Zakss.9o Dabiski, Baltijas apstākļos zīds tika aizstāts ar linu, jaunākos laikos ar metailu, bet nekad ar dzīslu, kas tik raksturīgi Rietumeiropai. Citā vietā K. Zakss par šāda tipa instrumentiem raksta tā: "Eiropieši tātad veido atsevišķu grupu, kur neizmanto mutes rezonātoru."97 Latvijā arī šai ziņā vērojama lokāla savdabība: „Viens gals (spēlēm — J. 8.) atspiedās uz zemi, bet otrs pret zodu."9B Arī A. Bīlenšteins min šādu spēles veidu.99 Tātad būtu jāatzīst, ka šeit piekoptā prakse spēļu darināšanā, kā arī atskaņošanas technika parāda vissenāko veidu, radniecīgu Āzijas paraugiem. Tas liecinātu par aizvēsturisku cilmi. Jāpiebilst arī, ka tieši spēles ir instruments, kas ergoloģiski vistiešāk uzskatāms par kokles tipa instrumentu aizvēsturisko senci.loo Tāpēc arī nevajadzētu galīgi ignorēt varbūtību par Baltijas telpā sastopamo chordofonu attīstības pilnu ciklu. levērojot to, ka trūkst avotu, šai gadījumā būtu pārdroši pilnīgi noraidīt H. Hikmaņa hipotēzi, ka „pie spēļloka mums darīšana ar ačgārnisku attīstību"lol — no sarežģītā uz vienkāršo. Šādai varbūtībai par labu liecina vārda "spēles" etimoloģija, kas nekādā ziņā nav saistāma ar vienlaicīgu šā instrumenta un tā nosaukuma cilmi Latvijā, kā domā E. Melngailis.lo2 Vārds „spēles" lietots par sinonimu mūzikas instrumentiem vispār — „Dzedin dzeda bes mittesan, ar kokiem und gigams, ar stabulēm un strumpems ar wyssadams spaelems",103 ieskaitot vijoli — "spehle — vijole",lo4 — un ienācis valodā acīm redzot diezgan vēlu (XV g.s.). Valodas analizē pierāda, ka agrāk lietots vārds „mieslot".105 
Vienīgi varētu pieņemt, ka instruments „spēles" nosaukumu ieguvis vēlāk, bet tā pirmatnējais veids saistāms ar vārdu „dūda" — ar šāda tipa instrumentu nosaukumiem tik raksturīgo „v" skaņu centrā ("No vietējiem nosaukumiem vairāk par pusi ir tādi, kur dominē „v" skaņa," raksta K. Zakss par spēļlokiem Āzijā un Āfrikā. 100 ) Viena no Baltijas organografijas centrālām un arī sarežģītākām problēmām ir somu kanteles, igauņu kanneles, lietuviešu kankļu (plūrālis!) un latviešu kokles problēma. levērojot šo instrumentu kopējo ģints piederību, kas neapšaubāmi pierādīta,107 kā arī stingri ierobežoto areālu (Baltijas jūras austrumu piekraste), nav vēlami, lietderīgi un nav arī iespējams kādu no šiem chordofoniem apskatīt vēsturiskā aspektā atsevišķi. Lai gan netrūkst vairāku pētījumu* un arī saglabājušos instrumentu sķaits ir samērā liels (Baltijas republikās vien zināmi: Latvijā vairāk par 100, Lietuvā — 60, Igaunijā — 40**), kā proveniences,*** tā etimoloģijas un chronoloģijas jautājumi nav skaidroti līdz galam. Tas pašlaik, šķiet, nav arī iespējams. Tomēr — kādu ainu sniedz tagadējais kopējais izpētes stāvoklis? Vecākie saglabājušies instrumenti datējami apmēram ar XVII—XVIII g.s. robežu (Vēstures mūzeja fonds, CWM 22239, 22253; bez tam sk. 28. attēlu 19. vērē min. Z. Slavinska darbā, kā arī 31. vērē min. P. Abula rakstu, 82. lpp.).**** Taču saglabājušos un zināmo instrumentu lielākā daļa darināta XIX g.s. Tas, cita starpā, liecina par visai spēcīgām kokles būves tradicijām. Ja pat gadsimtā, kad pēc vispārēja atzinuma šis instruments jau sāka pilnīgi izzust no muzicēšanas prakses, vēl pagatavoti vismaz 100 instrumenti, tad kāds bija šo instrumentu skaits tā ziedu laikos? Neapšaubāmi, rakstveida avotos kokle minēta jau agrāk. Par igauņu kanneli E. Arro raksta, ka "pirms XIX g.s. sākuma pats instruments gan ir minēts, bet ne tā nosaukums",108 kamēr Latvijā „kokle" figurē daudz agrāk un ne tikai kontekstos, kur instrumenta un nosaukuma identiskumu varētu apstrīdēt,lo9 bet ļoti nepārprotamā veidā, piemēram, 1613- gada jezuītu kollēģijas annālēs:llo ... excepta cochlea Lotavica 5 chordis gaudens guam Dei cochleam Simplices vocant, haec sola absuit (... nebija vienīgi latviešu kokles ar 5 stīgām, ko par Dieva kokli vienkāršie ļaudis sauc). No 1569. gada saglabājies Rīgas Rātes rīkojums, kas atļauj nevācu sīktirgotājiem pārdot latviešu amatnieku darinājumus, to vidū „visādas stīgas, ko nevāci uz harfām (koklēm — JB ) izmanto".111 Pievērsīsim uzmanību faktam, ka kokļu stīgas figūrē arī to izstrādājumu vidū (latviešu rotkaļu ražojumi, adatas, naži, ķemmes u.c.), kuru ražošanas tradīcijas saistītas ar pirmsordeņa laikiem. Vēl par gadsimtu pavirzāmies atpakaļ, pamatojoties uz vecākajiem latviešu amata biedru sarakstiem. Šeit Nesēju sodu grāmatā (1456. g.) vairākkārt figūrē uzvārdi Kokelnyk, Kokelneke, Nesēju brālības biedru sarakstos (1454. g.) — Kokelne Seewe.112 Šo dokumentu sabiedriskajai nozīmei XV g.s. pievērsīsimies vēl. Taču, ievērojot to, ka dokumentos ir arī citi uzvārdi, kas saistīti ar mūzikas instrumentu nosaukumiem, nav pamata apšaubīt faktu, ka minētie uzvārdi liecina par kokles eksistenci jau XV g.s. pirmajā pusē. Vēl vairāk — interpretējot šos uzvārdus pēc pētnieku speciālistu pamatota ierosinājuma arī kā profesijas apzīmējumus118 un ievērojot, ka vairākas latviešu profesijas, kas nesadūrās ar vācu amatnieku konkurenci (to vidū bija tautas rotu meistari; tiem neapšaubāmi pieskaitāmi arī koklenieki!), saglabājās šai laikā no pirmsordeņa gadsimtiem,114 mēs varam apgalvot, ka koklenieku profesija pastāvējusi jau pirms XIII g.s. Lietuvā Jons Bretkūns (1536—1602) savā psalmu grāmatā — rakstā "Nomina instrumentorum musicorum quorum usus in Lituania" — min pirmoreiz kankles ar šādu interesantu piezīmi — ketversche (kurische) Harfe.ns Uz I un II gadu tūkstoša robežu mūs atvirza archaioloģiskais materiāls. Jau minētajā Tērvetes pilskalnā XIII g.s. sākuma slānī atrasts apdedzināts koka dēlītis ar sīku, taču stilistiski skaidru un noteikti veidotu ornamentu. Pēc atraduma autores E. Brīvkalnes domām, to varētu interpretēt kā kokles fragmentu.llB Būtu gan jānorāda, ka mums zināmo kokļu vidū nav nevienas, kam ornaments būtu līdzīgs Tērvetes atradumam. Kokles tipa instrumenti ar to raksturīgākām viduslaiku ergoloģiskām pazīmēm (divdaļīga uzbūve — izgrebts rezonances ķermenis un tā aizsegs ar rezonances caurumiem, sagitalveida tapiņas, starveidīgs stīgu izkārtojums, slīpa tapiņu caurumu līnija, spārna* pazīmes) atrasti Polijas territorijā — viduslaiku pilsētā Opolē (netālu no Vroclavas) — XI g.5.117 un Gdaņskas tuvumā -— XII g.5.118 Bagātīgi mūzikas instrumentu izrakumi saistīti ar Novgorodu,ll9 kur XIII un XIV g.s. slāņos atrasti pieci gusļi (fragmentāri), kas ļoti līdzīgi koklēm (ar 3, 4, 5 un 9 stīgām). Jo saistošu liecību mums atstājuši trīs VII—IX g.s. Bizantijas chronisti (Teofilakts, Teofāns un Anastasijs). Viņu liecības dibinātas galvenokārt uz „Theophylacti simocattae Historiae Mauricii kas sarakstīta VII g.s. pirmajā pusē. Šeit par 590. gada notikumiem, kas saistīti ar imperatora Mauricija un Avarēs chāna kapi, lasām sekojošo: ...120 (Imperatora kalpi saņēma gūstā trīs vīrus, kam nebija zobenu un kam nebija nekādu citu ieroču, kam bija tikai citaras. Viņi atbildēja, ka esot slāvi, ka dzīvo pie Rietumu jūras ... Viņi galvenokārt nodarbojas ar citarām, tāpēc ka rīkoties ar ieročiem nav iemācījušies, tā kā viņu pusē nepazīst dzelzs, viņi, ja neņem vērā nemierus un sacelšanās, dzīvo mierā un bez satraukuma. Tie spēlē uz lirām, tā ka trokšņot ar taurēm tie nav iemācījušies. Viņiem, kas nepazīst kara lietas, vēlamāka esot nodarbošanās ar mūziku. Pēc tam imperātors uzslavēja viņu tautu un viņus pašus, lika atsaukt pie sevis un sagaidīja viņus viesmīlīgi, un visu klātbūtnē sajūsminājās par viņu vareno augumu, rokām un kājām.)* 

Vispirms gribas pievērst uzmanību tai fantāziju rosinātājai aktīvās garīgās un mākslas dzīves ainai, kādu citētais chronikas fragments ieskicē par Baltijas jūras dienvidaustrumu piekrastes apdzīvotājiem. Tālāk — šis teksts vienīgajā krievu valodas tulkojumā,l2l kas nav bijis pietiekami precīzs,** mūsu mūzikas zinātnē nav citēts pilnīgi un tā devis pamatu, sākot ar XIX g.s., atzīmēt šo avotu kā pirmo, kur minēti gusļi. Gūstekņu stāstījums, ka tie esot slāvi un dzīvo pie Rietumu jūras, tātad (kā raksta M. Karamzins, "aiz Vislas un tālāk uz ziemeļiem ... Baltijas jūras krastos"l 22) nepārprotami liecina, ka runa ir par ciltīm, kas dzīvoja ja ne kopīgos rajonos ar senajām baltu ciltīm (it īpaši ar senkuršiem un zemaišiem), tad vismaz šo rajonu tuvumā. Vēsture apstiprina šo cilšu samērā mierīgu, kara vētru un migrācijas procesu neskartu dzīvi I g.t. vidū. Neskaidri ir vārdi ferro careat, kaut zināms, ka šai laikā Baltijas piekrastes ciltis jau bija sasniegušas dzelzs laikmetu. lespējams, ka par dzelzs trūkumu šai reģionā varētu liecināt samērā nelielā rūdas ieguve, īpaši salīdzinājumā ar Viduseiropas centrālo daļu un dienvidiem. Jāievēro mūzikas instrumentu nosaukumu sajukums. Teksta sākumā minētās kitaras vēlāk sauktas par lirām, kas liecina par tiem laikiem raksturīgo mūzikas instrumentu nosaukumu juceklību. Šai gadījumā iemesls varētu būt arī tas, ka stāstītāji, sastapuši svešu mūzikas instrumentu, nevarēja to precīzi nosaukt un ievēroja tikai tā psalterijveida chordofonās pazīmes, jo kitaras un liras toreiz tika šķirotas. Šai laikā, Romas impērijai sabrūkot, Bizantijas tautas ne vienu reizi vien sadūrās ar jaunām ergoloģiskām formām. Par šāda veida instrumentiem — cithara barbarica ar trīsstūra vai, ievērojot šādu liecību neprezīzitāti, kokles veida ķermeni*** — varbūt rakstīja šai laikā Isidors no Seviļas, (miris 640. gadā).l23 Tubu (metalla) — tā laika Bizantijā tik raksturīgo militārās dzīves atribūtu — Baltijas piekrastes iedzīvotāji patiešām nepazina. Antropoloģiskais tips, ko apraksta Bizantijas vēsturnieki, raksturīgs Baltijas piekrastes iedzīvotājiem, precīzāk, KurzemesZemgales-Zemaitijas tipam. „Masīvais, dolichronais ... tips izplatīts galvenokārt apskatāmās territorijas (Baltijas republiku — f.8.) rietumu rajonos ... Raksturīgs piemērs ... žemaišu un zemgaļu galvas kausi no mūsu ēras I g.t. "."124 No visa iepriekš teiktā varētu secināt, ka Bizantijas chronistu minētais instruments pieder pie šeit pārrunājamās chordofonu grupas. Šādu iespēju apstiprina arī etimoloģija. Kankles — kokles ne vēlāk par I g.t. otro pusi pārdzīvojušas an > o, un pierādīta arī šo vārdu piederība senbaltu valodai.l2B Tādā kārtā šā instrumenta nosaukuma cilme jāsaista ar vēl senākiem laikiem, varbūt ar I g.t. pirmo pusi. Līdz šim tomēr līdz galam nav skaidrota visvecākā šā vārda forma — baltu "kanktle". Ja atzīstam tās cilmi no latīņu cano, cantare, un grieķu kanache, tad būtu jāsecina, ka arī balti Eiropas dienvidtautu vispārējo darbības apzīmējuma formu pieņēmuši savam spēju rīkam. Instrumenta nosaukuma „kanun" vēlais dokumentārais apliecinājums (X g.5.)126 varētu likt domāt, ka tāds liktenis bijis vairākiem instrumentiem, ko lietoja ārpus Bizantijas — cithara barbarica dažādiem veidiem. Varbūt tas būtu kāds izskaidrojums samērā nelielajam dainu procentam — 14,6,127 kur kokle minēta salīdzinājumā ar senākiem instrumentiem, piemēram, ar tauri? Tomēr mums būtu jāņem par pamatu drīzāk senākā indoeiropiešu sakne, variants, kas latviešu etimoloģijā līdz šim nav ievērots, proti: vecindiešu kankaņi — rota ar zvaniņiem, kankaņah — aplis, apļveida rota.l2B šeit sadūrāmies atkal ar senseno skanošo rotu. Varbūt arī baltiem šis vārds kādreiz apzīmējis šādu rotu un vēlākā laikā pārnests uz mūzikas instrumentu. Kareļu-somu tautas eposs Kalevala norāda uz kokles tipa instrumentu parādīšanos ne vēlāk par I g.t. pirmo pusi — rūnas par kanteles radīšanu saistāmas ar pirmatnējo ģints sabiedrību.l 29 Latviešu folklora nedod precīzāku pamatu kādai papildu chronoloģijai, kā vienīgi iespēju saistīt kokles radīšanas motīvus (33625 ar var.) ar to laiku pirms mūsu ēras, kad baltiem un skandināviem bija cieša saskare. Toties lietuviešu tautas poēzijas Pērkūna tēls mūs it kā brīdina no pārāk agras chronoloģijas. Pērkūns, kas zināmā mērā personificē vispārējo pirmatnējo dievību senlietuviešu mītu pasaulē, folklorā tiek dēvēts par Dunduli, Dunduti (rūcējs)-, Tarškuli, Poškuli (trokšņotājs), Trenktini (sitējs), Duduti (taurētājs?), Dūdu veci (taures vecis), bet nekad ar vārdu, kuru varētu saistīt ar kanklēm.lßo šeit līdzība ar latviešu dainu Jāni, kas, cita starpā, kopā ar kokli pieminēts tikai divas reizes.lßl Vai tas nerada zināmas asociācijas ar Jāni bungotāju un taurētāju, tieši ar to skaņu pasauli, kas saistīta ar baltu pirmsklejojumu laikmetu? Vai tas lieku reizi neliecina par kokles tīri laicīgām funkcijām? „Nav norādījumu, ka lietuviešu kankles būtu spēlētas valdnieku pilīs vai ka tās būtu lietotas sakarā ar kulta rītiem. Vairāk ticams, ka kankles bija mūzikas instruments, ko lietoja vienīgi tautas mūziķi." šos Z. Slavinska vārduslß2 pilnā mērā var attiecināt uz visu kankles — kanteles — kanneles — kokles saimi. Vai mums nebūtu tāpēc tiesības runāt par kokles tipa instrumentu ieviešanos (dzimšanu?) senbaltu ģintīs sinchroniski ar plašākas sociālas kustības vilni, kas parasti raksturīgs krasāku sabiedrisku izmaiņu laikmetiem? Tātad — rodoties jauniem sociāliem slāņiem pirmatnējās kopienas sairšanas laikā (mūsu ēras I g.t. sākumā)? Ergoloģiski kokles tips veido spilgti izteiktu savdabīgu grupu, kas nav sastopama ārpus šīs grupas Baltijas jūras dienvidaustrumu piekrastes areāla. Radniecība ar t.s. zvoncatyje gusļi un šā pēdējā instrumenta izdalīšana atsevišķā grupā no visas gusļu ģints, jādomā, dibinās uz zināmu pārpratumu. Nosaukumu „zvoniatyje ... sastopam vienīgi dziesmās un biļinās" (35. vērē min. atlanta 27. lpp.). Instrumenti, kas tomēr citētajā izdevumā figūrē ar šo nosaukumu (21.—24. att.), ir tipiskas kokles. Bijušajā Daškova etnogrāfiskajā mūzejā analogi instrumenti aprakstos vienmēr saukti par "gusļiem — kantelēm".lßß Visu šo instrumentu cilme lokālizējas Igaunijas—Karelijas pierobežu rajonos. A. Famincins, kas ir minētās teorijas autors, pats pasvītro, ka senie gusļi vienmēr būvēti no vairākiem plāniem dēlīšiem,184 kas principiāli atšķiras no kokles tipa ergoloģijas. Tas viss atļauj domāt, ka kokles tipa instrumenti, kas atrasti ārpus šaurā Aust rumbai tij as areāla, radušies ciešā saskarē ar šo tipu. A. Famincina no gusļu saimes izdalītā grupa būtībā identiska ar kokles tipu, retos gadījumos uzskatāma par šā tipa modifikāciju. Tam pretim nerunā arī minētie Novgorodas archaioloģiskie izrakumi no XIII—XIV g.s. Baltijas aktīvā tirdznieciskā, ekonomiskā un garīgā saskare ar Novgorodas-Pleskavas zemēm attiecas uz IX—XII g.s., turpmākos gadsimtos (līdz XVII g.s.) šīs saites lielā mērā pārtrauktas, tāpēc nav pamata domāt, ka Baltijā minētais chordofona tips būtu pārņemts pēc tā perioda, uz kuru attiecas Novgorodas atradumi. Jāievēro arī, ka citos rajonos, kuriem nebija tik ciešas saskares ar Baltiju, šādi instrumenti pagaidām nav atrasti.lßs Kā jau psalterija instrumentiem, koklei ir kopīgas iezīmes ar citiem šīs ģints instrumentiem, tomēr pagaidām nav dziļāka iemesla saistīt to ar morfoloģiskiem veidiem, līdzīgiem tjlempung (Javā) vai dan thap luk (Vietnamā),186 kuri ergoloģiski atšķirīgi (trūkst rezonances kārbas un līdz ar to arī caurumu, vienīgais rezonances dēlis izliekts uz stīgu pusi, stīgas balstās uz steķīšiem), tāpat ne ar ķīniešu kin (kutihin), japāņu koto, korejiešu kajagum un to paveidiem. Vienīgi rezonances ķermeņa forma un starveidīgais stīgu izkārtojums šeit varētu atgādināt kokles tipu.187 Drīzāk baltu kokli tad varbūt varētu ergoloģiski saistīt ar Jaku tij as hantu nars-juh, kurai arī ir grebts rezonances ķermenis. Atcerēsimies, ka baltu un somu senči pirms lokālizēšanās Baltijas jūras reģionā saskārušies ar Eiropas ziemeļaustrumiem līdz pat Urāliem.lßß Pat šā instrumenta nosaukums nars-juh (skanošs koks)189 zināmā mērā sasaucas ar latviešu dainu un pasaku (33625, 13373). Tomēr tas varētu būt arī visā pasaulē izplatītā dziedošā kaula" motīva variants, kura cilmi drīkstam ... atbīdīt uz tālo aizvēsturi".l4o Varbūt kokles tips saistāms ar jau pieminēto kanum no Tuvajiem Austrumiem? šeit atrodam slīpus sānus ar sagitāltapiņām141 — ļoti būtisku un savdabīgu ergoloģisku momentu, kas aizved mūs uz dienvidaustrumiem. Baltkrievijā XII g.s. archaioloģiskos izrakumos142 sastopam līdzīgas formas instrumentu ļoti mazā skulptūrā (9 cm), un — kas sevišķi interesanti — tas redzams mūziķa rokās uz Airtamas frīzes, ko attiecina uz Vidusāzijas valsti Baktriju III—II g.s. pirms mūsu ēras.148 Tomēr šā instrumenta tipā acīm redzot trūkst izdobtā rezonances ķermeņa un raksturīgā starveida stīgu izkārtojuma. Arī spēlēšana atšķirībā no kokles tipa notiek, turot instrumentu vertikāli.* Tātad, pārskatot mūzikas instrumentus ģeogrāfiskā plāksnē, atsevišķas kopīgas un reizē nesaistīgas ergoloģiskas pazīmes atrodam tikai ar grūtībām. Ko tad mums varētu sniegt ieskats pašas kokles saimes ergoloģisko īpatnību grupējumā? Baltijas kokļu ģints skaidri sadalās divās grupās: (a) mazie instrumenti — varētu teikt, Kurzemes tips — ar minimālu spārnu, gliemežveida pakaramo galu un izmēriem (piemēram, Latvijā) no 28 cm (īsajam sānam) līdz 70 cm (garajam sānam), (b) lielie vai Latgales tipa instrumenti ar izvērstu spārnu un izmēriem no 46 līdz 77 cm, tātad spārna galā jau ar jūtami mazāku leņķi. Šie divi veidi Baltijas republikās diezgan krasi lokālizējās, un to izplatības robeža ir apmēram Tartu—Viļņas līnijā, šās līnijas austrumpusē — tātad Igaunijas dienvidaustrumstūrī un Latgalē — izplatītas galvenokārt lielās kokles, bet rietumu pusē — gandrīz visā Igaunijā (ieskaitot Sāmsalu), kā arī Kurzemē, Zemgalē un Lietuvā — mazās. Pašreiz vēl neiespējams dot šīs parādības pilnīgu izskaidrojumu, taču varētu būt, ka tieši šeit uz vietējā materiāla pamata sadūrušās dažādas ietekmes: tās, kas saistāmas ar Dienvidaustrumāzijas četrstūrainajām dēļu citarām, tāpat tās, kas raksturīgas Vidusāzijas un arābu-persiešu kultūrlokam, kā arī tās, kas iezīmīgas Eiropas ziemeļrietumu rezonances ķermeņa citarām. Aptuvenais laiks, kad tas varēja notikt, vienīgi saistāms ar mūsu ēras sākumu — kad jau bija pazīstamas ķeltu lirasl44 un sakarā ar tautu kustību II un 111 g.s. savukārt jūtamas kļuva ietekmes no Āzijas. Mazās kokles, kurām raksturīgas 5 un 7 stīgas, pieņemts uzskatīt par senāko formu, bet lielās ar 8, 9 un vairāk stīgām — par jaunāku, no vecākās atvasinātu formu.l4s Atcerēsimies, ka patiešām pirmās jezuītu kollēģijas pieminētās kokles bija ar 5 stīgām, tāpat Kurzemes kokli piemin J. Bretkūns. šis stīgu skaits, kā zināms, mūzikas vēsturē saistīts ar cilvēka pirmatnējiem kosmogoniskiem pasaules priekšstatiem, it īpaši Austrumos. 46 Jāatceras tomēr, ka Baltijā maģiskie spēki saistīti ar skaitli 3. Lai gan 5 un 7 stīgu instrumenti ir ļoti seni, uzmanību saista vēl kāda kokles savdabība. Runa par šās ģints instrumentu vāku rezonances caurumiem. Pēdējos instrumenta raksturīgie konstruktīvie elementi apvienojas ar meistaru — tautas mākslinieku izrotāšanas tieksmēm, un tās attiecīgā attīstības pakāpē cieši saistītas ar garīgiem priekšstatiem. Tieši mūsu ēras sākumā, ģints sabiedrības pēdējā posmā, Baltijas cilšu garīgajā dzīvē vērojamas izmaiņas. Gadu tūkstošu mijā uz rotām un citiem priekšmetiem nostiprinājās ģeometrisks raksts — aplīši, trīsstūri, saulītes (saktas tips), kam bija simboliska, ar saules, auglības u.c.. rītiem saistīta nozīme.147 šie raksti vijas cauri visām cilvēka garīgās darbības nozarēm. Tā, piemēram, latviešu "choreografijas zīmējumam pilnīgi analogas ir senā latviešu ornamenta ģeometriskās zīmes".148 Dabiski, arī ornamentā vērojama vēsturiskai attīstībai raksturīgā tendence no vienkāršā uz sarežģīto. 
Šajā ziņā, nedaudz papildinot, varētu pieņemt schēmu, ko pētījumā par mūzikas instrumentiem iezīmē somu zinātnieks O. Andersons. Viņš sniedz ģeometriskā raksta attīstību Baltijas territorijā, saistot to ar mūzikas instrumentu rezonances caurumu zīmējumieml49 un iedalot tos šādās grupās: (1) nesistēmatiski izvietoti caurumiņi, (2)sistēmatiski izvietoti caurumiņi, kas veido kvadrātu, krustu, sešstūri vai apli, (3) caurumu veidoto zīmējumu papildina kokgrebums, (4) zīmējumi ar raksturīgo 6-stūraino zvaigzni aplī (saules simbols). Rezonances caurumu sakārtojuma veidi koklēs tad nu rāda sekojošu ainu (ik grupu izteicot apaļās nosimtēs*): Latg. koklēs Kurz. koklēs (1) 37% 15% (2) 34% 14% (3) 4% 13% (4) 15% 58% levērojot to, ka atsevišķu instrumentu grupu izveides tradicijas stabilizējušās vairākos gadsimtos (cik sīkstas šīs tradicijas, pārliecināmies mūzikas instrumentu vēsturē ne vienu vien reizi!), šai tabulā, šķiet, diezgan uzskatāmi, kaut arī netieši atklājas katras grupas vecums: Mēs redzam kokļu rezonances caurumu sakārtojumā divus slāņus: vienu — senāku, kur caurumi tika griezti bez jebkādas sistēmas, otru — radušos mūsu ēras ornamentālās mākslas ietekmē. Cipari liecina, ka senāka ir nevis Kurzemes mazā kokle (tā patiešām ir elegantāka, rafinētāka, vieglāka; jūtama zināma apdares virtuozitāte), bet gan Latgales lielā — pasmagā, stūrainā, primitīvākā. Spriedumi par mazo kokli kā par senāko bija dibināti galvenokārt — ja ne vienīgi — uz nelielo stīgu skaitu (5). Tomēr stīgu skaits ne vienmēr raksturo instrumenta vecumu. Ēģiptē jau 111 g.t. pirms mūsu ēras bija arfas ar 7un 9 stīgām,lso jaunākie laiki (X g.s.) pazīst liras ar 5 stīgām.151 Cita starpā, slīpā trapezas forma (bez spārna) Eiropā pazīstama, tikai sākot ar II g.t. pirmajiem gadsimtiem.ls2 Saprotams, ka uz šādas netiešas liecības pamata vien mums nav tiesību noteikt mazo un lielo kokļu relātīvo vecumu, tomēr varam spriest par šo grupu ilgstošu, patstāvīgu un parallēlu attīstību. Mūs varētu interesēt galvenokārt šāds apstāklis: ja lielās kokles nav tikai mazo kokļu vēlāka laika atvasinājums, bet abi veidi ir viena priekšteča līdztiesīgi attīstības produkti, radušies specifisku apstākļu rezultātā, tad šāda šķirota attīstība varēja izpausties tikai tad, kad kļuva jūtama kuršu-zemgaļu un latgaļu senču etniskā un garīgā savdabība. Mūzikas mākslas jomā tā apliecināta, kā redzam, ne tikai organografiski, bet arī mūzikālā plāksnē: „ Latgales un Kurzemes-Vidzemes dziesmas jāapskata atsevišķi, jo šo rajonu lokālās īpašības bija ļoti nozīmīgas jau senos laikos".ls3 Archaioloģija un antropoloģija liecina, ka šis process nobriedis ne vēlāk par I g.t. pirmo pusi. Tātad tam vajadzētu būt arī laikam, kad veidojās divas kokles instrumentu grupas. Kokles instrumentu senākie stīgu skaņojumi dibinājās uz apakšējo (vai arī augšējo) stīgu burdona funkciju, ko papildina pārējo stīgu dažādi tetrachordi: d, g, a, h, c*, d' — „zemā stīga arvien līdzi skan, kādēļ viņu par dziedātāju sauc".ls4 Arī nedaudzie pazīstamie kokles mūzikas pieraksti (izņemot tos, kur klaji jūtamas jaunāko laiku ietekmes), tāpat spēles technika liecina par dziļi iesakņojušos burdona techniku (dažkārt arī uz divu skaņu pamata) un melodiskās līnijas samērā šauru diapazonu, bieži kvartas-kvintas apjomā.lss Pašlaik gandrīz neiespējami pateikt, vai senlatviešu vokālā mākslā šis princips ieviesies no instrumentālās mūzikas vai otrādi. Kā tas arī nebūtu, burdona technika pieder pie visvecākiem tautas mūzikas slāņiem.15* Senās teicamās dziesmas, kurām burdona technika tieši raksturīga, balstījās uz kokļu pavadījuma skaņām. Jādomā, ka tieši šī bija kokles tipa pirmatnējā funkcija, kas atbilst ne tikai tā laika mūzicēšanas praksei, bet arī mums zināmām kokles akustiskajām īpatnībām, tautas mākslinieciskajai noskaņu sfairai. Arī kokļu skaņojums rāda senus mūzicēšanas slāņus. Kokles tipa instrumentu līdzība ar grieķu kitarām un lirām varēja izveidoties uz šo instrumentu kopīgo skaņojuma principu pamata. Mums zināms, ka grieķi ar lielu sīkstumu turējās pie „savu abu galveno instrumentu — liras un kitaras — pentatoniskās struktūras ... Sīs pentatoniskās struktūras bija divējādas: ar lielajām tercām un pustoņiem un ar mazajām tercām un veseliem toņiem".157 šādu skaņojumu, kur pentatoniskās atbalsis skaidri sajūtamas, tautas mūzicēšanas praksē koklēm atrodam vēl XIX g. 5.158 Jāatceras arī, ka vecākie koklētāji skaņoja savus instrumentus no augšas uz leju, kas atbilst seno grieķu tetrachordu konstrukcijas principiem. Pentatoniski deformētu skaņkārtu izjūtam arī lietuviešu kokļu veselu toņu skaņojumā, kas tika izmantots sutartīnu — Baltijā vecāko mums zināmo instrumentālisma paraugu atskaņošanai.159 levērojot senās kokļu mūzikas intonātīvo struktūru un kokļu skaņojumu, pagaidām grūti teikt, kādā mērā mums ir tiesības apgalvot, ka pietiek pierādījumu „par labu diatoniskās un pentatoniskās skaņu sistēmas līdztiesībai senajā latviešu tautas mūzikas intonāciju slānī".l6o Domāju, viss teiktais atļauj secināt, ka baltu ciltis apstākļos, kad, sociāli sabiedriskās dzīves attīstībai ievirzoties straujākā gultnē, plašais aizvēsturiskais laikmets tuvojās beigām un jau sāka veidoties šķiru sabiedrība, radīja šai attīstības pakāpei atbilstošu chordofonu — gan absorbējot dažādu vairāk vai mazāk radniecīgu citu kultūru ieguvumus, gan pilnveidojot pašu īpatno vēsturisko pieredzi. lI—A Mūsu ēras I g.t. vidū sāk veidoties šķiru sabiedrība, parādās agrīnā feodālisma iezīmes. Metalla priekšmetu ražošana Latvijas territorijā manāmi attīstās un V— VII g.s. sasniedz ievērojami augstu līmeni. Līdz ar to kļūst iespējamas un straujāk attīstās cilvēka rotāšanās tieksmes. Archaioloģiskie materiāli atklāj būtisku starpību starp pieticīgajām, pat askētiskajām I g.t. pirmās puses rotām un bagātajām, gandrīz vai barokāli smagnējām un izšķērdīgajām sieviešu rotām šā paša gadu tūkstoša otrā pusē. Rotkaju meistarība ļauj daudzos piekariņus un plāksnītes, kurus pieminējām jau kā pirmatnējos idiofonus, veidot daudz attīstītākās formās — kā zvaniņus, šī tieksme pēc „ skanošām" rotām saistāma ar senāko laiku mantiku, par kuras lielo nozīmi varam spriest no latviešu ticējumiem.l6l Maģisko nozīmi, ko saista ar rotu un skaņu, apliecina arī šo skanošo priekšmetu vai zvaniņu skaits — ar ļoti retiem izņēmumiem, tie vienmēr sastopami grupās,kuru dalītājs ir trīs, bet "skaitlis 3 un skaitļi, kas dalās ar 3 ... no seniem laikiem ir svēti un sastopami kulta izdarībās".l 62 Rindā piestiprinātos piekariņus, par kuriem K. Zakss raksta — „senie instrumenti, kurus atrodam gan mūsdienu primitīvajās tautās katrā zemā kultūrā, gan arī pie paleolita medniekiem"l6B —, šeit pavisam citā attīstības pakāpē sastopam apvienotus ar rotu. Archaioloģijas materiālos minētās rotas ar zvārguļiem diezgan lielā skaitā sastopam, sākot jau ar I g.t. vidu, bet „zvana forma latviešiem labi pazīstama" no VII g.5.164 Sevišķi iemīļotas un bagātīgas šādas rotas bija latgaļiem un sēļiem, kuru rotām dažreiz ir 15, 18 un pat 24 apaļi, slēgti (schellen) vai vaļēji (mēlīšu) zvaniņi165 ar diametru 1,5—3 cm. Zvaniņus piestiprināja pie kakla rotām, galvas rotām, pie vilnas sagšām un bronzas vainagiem, jostām. Varam iedomāties, kāds fantastiski daiļš skanējums pavada šādi rotātas sievietes soli, it sevišķi, ja tas ieturēts dejas ritmā! Zvaniņu lielā populāritāte latgaļu un sēļu rotā, kā arī vispār baltu tautu apģērbā ļauj arī Polijas territorijā atrastos piekariņus (Šeligas un Gņeznas pilskalnos) attiecināt uz baltu tautām. Interesanti, ka tie konstatēti arī austrumslaviem (Baltkrievijā) — jauktajā latgaļu-slavu kapu kalnā Latišonokos (X g.5.).166 Varētu domāt, ka te mēs sastopamies ar diezgan spilgtu, lokālu skaņu rotas izpausmi. 
Zvaniņi, kas rotās jāuzskata par piekariņu attīstītāku formu, drīz vien tika atdalīti no rotas un piestiprināti tieši pie cilvēka ķermeņa vai arī turēti rokās, tādējādi iegūstot jau patstāvīga idiofona funkcijas. Par to saglabājušās liecības gan etnogrāfijā (.Jaunekļiem pie kājām piesēja zvanus, un tādā kārtā tie lēkājot sastādīja mūziku"),167 gan rakstveida liecībās („pēc maltītes sievietes un meitenes nostājās uz gara sola un, rokās turēdamas zvaniņus, sarīko ar tiem ... visādas izdarības, ko pie viņiem par deju sauc").168 Ar laiku acīm redzot piekariņi un zvaniņi piestiprināti arī pie darba rīkiem; piemēram, sietiņš, kā liecina etnogrāfijas materiāli, ir parastais saimniecībā lietojamais siets ar piekarinātām metalla plāksnītēm.l 69 Raksturīga detaļa: ja zvaniņi savā pirmatnējā dzimtenē, austrumzemēs, galvenokārt bija saistīti ar kulta personām — priesterul7o vai Sibīrijas šamaņu171 apģērba rotāšanu, tad šeit mūsu rīcībā par šo rīku izmantošanu kulta vajadzēm liecību nav. Tieši otrādi — būdami sieviešu rotas sastāvdaļa, tie liecina par laicīgām funkcijām; tos var arī saistīt ar tautiskiem ticējumiem, un tad tie pilda amuletu lomu. Latvijas, kā arī Igaunijas etnogrāfija diezgan lielā skaitā pazīst koka zvanus, kas savā pirmatnējā veidā bija vienkārši koka grabuļi. Tie tika apsieti ap mājlopu kaklu, lai noteiktu to atrašanās vietu ganos.l 72 No tā varētu secināt, ka attīstītas lopkopības periodā (apm. I g.t. vidū) šie metalla lējuma zvaniņi tika pārnesti uz cilvēka rotu. Tiešāku pierādījumu K. Zaksa apgalvojumam, ka metalla zvans „attiecināms uz koka zvanu, kas sastopams Igaunijā (cita starpā, ne vairāk kā Latvijā — /./J.)",17* pagaidām mums tomēr nav. Latvijā bija pazīstama arī ļoti attīstīta baznīcas zvanu forma vismaz jau XII un XIII g.s. robežās. Aprakstot vācu bruņinieku postījumus Jersikā 1209. gadā, Livonijas Indriķis raksta: „ ... karaspēks ... savāca daudz laupījuma, paņemdams no visiem pilsētas kaktiem drēbes un sudrabu, un purpuru, un daudz lopu; un no baznīcām zvanus un svētbildes, un citus priekš 
metus, un naudu "."174 So zvanu parādīšanos Latvijā, kā arī paša vārda „zvans" (zvon) etimoloģiju saista ar pareizticības ieviešanos Latgalē, sākot apmēram ar X g.s.175 Pašlaik neiespējams pateikt, kā saukti rotas zvaniņi — ja arī par zvaniem, zvārguļiem, tad tas liecinātu par šā vārda ienākšanu latviešu valodā nevis sakarā ar kristīgo ticību, bet gan drīzāk ar senāko gadsimtu ticējumiem (pirms I g.t. vidus). Nevar noliegt arī orientālu provenienci. „Zvaniņu rota pie apģērba ir ļoti sena, nāk laikam no austrumiem un no turienes ievesta Eiropā."l7B Zvana etimoloģija savukārt diezgan tieši norāda uz senindiešu vārdu svanas (skaņa).177 II—B Mūsu rīcībā nav pagaidām materiālu, kas šai laika posmā liecinātu par kaut kādām izmaiņām membrafonu grupā. Pastāvot šādam materiālu trūkumam, varētu domāt, ka šīs ģints mūzikas instrumentiem kuršu-latgaļu-zemgaļu cilšu skaņu pasaulē bijusi sekundāra nozīme. II—C Sākot ar I g.t. otro pusi, aerofonu archailoģiskos izrakumos ir jau daudz vairāk. Latvijas territorijā atrastas piecas kaula stabules, kas datējamas ar IX—XIL g.s. Visi šie priekšmeti, diemžēl, bojāti, tomēr tie ļauj spriest par diviem veidiem, kurus nosaka izmantojamā kaula forma. Divas stabules, kas atrastas Araišu ezera salā latgaļu apdzīvotā vietā* un tiek datētas ar IX—X g.s., ir taisnas, B—lo8—10 cm garas, ar 4 skaņu caurumiem. Trīs pārējās stabules veidotas no mazliet lielākiem kauliem, kuri vidū ir šaurāki, bet augšējā un sevišķi apakšējā galā platāki, šīs stabules atrastas Kokneses un Altenes pilskalnos (Daugavas krastā, ap 100 km no Rīgas), kā arī Salaspils apmetnē un chronoloģētas apmēram ar XII—XIII g.s.** Altenes stabule ļoti rūpīgi veidota, labi pulēta, tai trīs skaņu caurumi (iespējams, bijis vēl ceturtais), atrastais fragments — 11 cm garš. Salaspils eksemplārs ir vismaz ar 3 skaņu un rezonances caurumiem, 11,6 cm garš (fragments), diametrs — 1,2—2 cm. Seit būtu jāmin arī Turaidas pilī atrastā ļoti skaistā (12Y2 cm garā) kaula stabule ar 5 skaņu caurumiem, kaut tā pieder vēlākam laikam (XVI g.s.);*** principiālas atšķirības no vecākiem eksemplāriem tai nav, vienīgi tā labāk saglabājusies. šai pašā laikā tika pagatavotas arī sarežģītākas koka stabules. Tās veidotas ar spundītēm (tapiņām) augšējā galā, kā to liecina arī etnogrāfiskais materiāls, šāda spundīte no IX—X g.s. atrasta Araišu ezera salā.**** Koka stabule attēlota arī vienā no unikālākiem archaioloģiskiem atradumiem Latvijas territorijā (un vispār Austrumbaltijā), kas saistīts ar mūziku, proti, Tērvetes pilskalna rotkaļa krāsns sienas apmetuma zīmējumā.lßo šeit attēlotais stabulnieks ir raksturīgs zemgalieša tips, stabules garums ne mazāks par 25 cm, tai vismaz pieci seši skaņu caurumi, mūziķis spēlē ar abām rokām. Skaņu caurumu un spēles veids liecina par atskaņotās mūzikas jo plašu diapazonu, attīstītu spēles techniku. Interesi var saistīt arī paša zīmējuma atrašanās vieta — rotkaļa darbnīca. Vai tas patiešām vēlreiz (sk. I-D atdaļu) neliecinātu par zināmas intelliģences, mākslinieku grupas (koklenieku, burtnieku) pastāvēšanu? levērojot atrasto aerofonu lielo skaitu,f vai šī sabiedriskā kopa nevarēja būt saistīta galvenokārt ar skaņu mākslu? 
Etnogrāfiskais materiāls pieļauj varbūtību, ka vietējiem iedzīvotājiem bijuši pazīstami arī citi stabuļu veidi. Par tādiem stāsta abi redzamākie tautas mūzikas vācēji A. Jurjāns un E. Melngailis. A. Jurjāns sniedz ziņas par Pāna flautām līdzīgu instrumentu: „Niedres jeb koka stiebriņiem vienu galu aiztaisa un tos pēc kārtas no īsāka līdz garākam citu pie cita piestiprina (gani tos savieno ar sveķiem)."* Otrs pierakstīja senatnīgu meldiju t.s. divnāšu svilpei un sniedz šādu paskaidrojumu: ... divnāšu svilpe — div' svilpes blakām, katrai 5 blikstiņi (raksti, caurumiņi)".184 Vai tā būtu līdzīga dienvidslāvu dvojniecei? 
Uz šo laiku attiecas arī vairākkārt literatūrā pārrunātais bronzas aerofons (fragments 426 mm garumā, 17—27 mm diametrā), kurš atrasts pagājušā gadsimta beigās Jaungulbenes apkaimē (Vēstures muzeja fonds, CWM 64680). Pēdējie V. Urtāna pētījumi rāda, ka, lai gan spektrālā analizē atklāj analoģijas ar vēlo bronzas laikmetu Latvijā, šā instrumenta chronoloģija saistāma tomēr ar VIII—XIII g.s., jo tas atrasts kopā ar tā paša laika latgaļu kapu senlietām. Arī šī chronoloģija, kas, dabiski, neatļauj domāt par parallēlēm ar skandināvu lurām (kā es to biju mēģinājis citā vietālBs), rada tomēr bagātas iespējas secinājumiem par toreizējo iedzīvotāju muzikālo attīstību. Uzmanību saista instrumenta ornamentika, kas atgādina tāšu tauru pinumu, tāpat citus latviešu ornamenta motīvus, ko ievērojis arī V. Urtāns.186 Tāpēc šis instruments nav katrā ziņā jākvalificē kā ievests. Vai mums pamats apgalvot, ka Latvijas territorijā jau šai laikā bija pazīstamas dūdas (arī: somu dūdas)? Pagaidām tam tiešu pierādījumu trūkst. Nosaukums „dūdas" atļauj šo instrumentu saistīt ar poļu ietekmi, kuriem ir tas pats nosaukums (duda). šā paša instrumenta cits nosaukums — dūkas (dūkt — turēt zemu toni) — savukārt saistāms ar organografijā tik bieži sastopamiem onomatopoētiskiem veidojumiem, kas varbūt liecina par tā senāku ieviešanos Latvijā un nepieciešamību rast tam lokālu apzīmējumu (atdarinot instrumenta nemainīgo skaņu, līdzīgi trideksnim — trīdēt). Šā instrumenta rakstveida un ikonografisku avotu apliecinātā ļoti plašā populāritāte XVI—XVIII g.s. un tā izmantošana dejā, izpriecās, daļēji darba procesu laikā liecina drīzāk par instrumenta novēlotu izplatību. Tā pirmatnējās funkcijas, kā raksta K. Zakss, bijušas saistītas ar ganībām, ganu un ganāmpulkiem, „un tikai reti tas šķiras no ganībām, lai zemniekiem uzspēlētu dejas".lB7 Latvijā dūdas galvenokārt bijušas tieši zemnieku izpriecas instruments, un vēlākos gados šo zemnieku lielo dūdu mīlestību, kurai ir dziļākas saknes, acīm redzot izmantoja arī darba procesa aktivizēšanai. (Vairāk par to sk. lII—C.*) lI—D Avotu trūkums neatļauj izsekot sīkāk kokles tipa instrumentu konstrukcijas, skaņojuma un spēles technikas izmaiņām senākos laikos. Tāpēc — ievērojot apskatāmā laikposma (X—XII g.s.) Austrumbaltijas cilšu straujo vispārējo attīstību (arī muzikālā ziņā) — mēs varētu vienīgi domāt, ka šai laikā kokles tips turpina veidoties tālāk, līdz tā klasiskās formas noslīpējas galīgi. Spēcīgākais faktors, kas ietekmē Eiropas chordofonu attīstību X—XII g.s., ir lociņa ieviešanās. Lociņa parādīšanās problēma Eiropā tagad ar V. Bachmaņa kapitālo pētījumu,lßß šķiet, atrisināta. Šā darba gaismā jaunu pamatojumu gūst jau minēto poļu (Opoles un Gdaņskas Xl— XII g.s.) kokles tipa instrumentu lociņspēle. "No austrumiem netika pārņemti ... lociņinstrumenti, kā vairākkārt apgalvots, bet gan tikai pats lociņš, un to izmantoja pie jau sastopamiem instrumentiem."lß9 Kā katra rajona, arī Baltijas jūras piekrastes apdzīvotāji šai laikā savus mūzikas instrumentus pielāgo jaunajai skaņas veidošanas technikai. Tam, ka tas bija, pēc poļu zinātnieku pamatotām domām, tikai „neveiksmīgs mēģinājums pielāgot lociņspēli asimetriskā gusļu tipa Baltijas rajonos atrodamiem piecstīgu chordofoniem (mūsu interpretācijā kokles tips — /.B.)",190 nav izšķīrējas nozīmes. Ceļu uz Austrumbaltijas rajoniem lociņš jau bija atradis un, jādomā, tieši šādā veidā uz tautas garam tik tuvās kokles spēles pamata ieviesies arī Latvijas territorijā.l9l 

Lociņspēles poliskā provenience Latvijas territorijā sasaucas ar aktīviem ekonomiskiem un kultūras sakariem, kas tai laikā attīstījās starp abām zemēm.192 Raksturīgi, ka arī turpmākos gadsimtos poļu un latviešu saskare instrumentālisma novadā saistīta ar lociņspēli.l9B Savukārt X—XII g.s. kuršu, zemgaļu un latgaļu garīgi sabiedriskās dzīves, kā arī mūzikāli aistētisko priekšstatu loka attīstība (vokālo un instrumentālo melodiju ambita paplašināšanās, liriskā elementa veidošanās) sagatavoja jauno lociņspēles praksi. Kokles spēles principi, cita starpā, lielā mērā bija piemēroti arī agrīnajai lociņspēlei tik raksturīgajai burdona technikai.l94 Dabiski, ka tas bija iespējams tikai uz mazās Kurzemes tipa kokles. Kokles lociņspēle nav ieviesusies un nav turpmāk saglabājusies (tam par iemeslu varēja būt daudzi gan tīri technoloģiskiergoloģiski, gan aistētiski-psīcholoģiski iemesli), bet lociņspēles pirmatnējā forma kā šā procesa atbalss saglabāta. "Kā apliecina etnoloģiskie pētījumi, ar astriem pārvilktais lociņš ir tālākā attīstības pakāpe pēc beržamā kociņa ... kas vairākos avotos minēts sakarā ar agrīno lociņinstrumentu spēli".l9s Saglabājušās gan liecības pat kokles spēli ar dažāda veida plektriem. Tā 1788. gadā, piemēram, tiek stāstīts „pat koka daiktu, kas ar dažām metalla stīgām bija pārvilkts un tika ar kociņu spēlēts,"196 vai citā vietā — „stīgas tika ... ar sevišķu kociņu trinkšķinātas."197 Par spēles techniku, kurā izmantots kāds palīgrīks — lociņa prototips — liecina arī senais tautas teiciens „sist kokles".l9B Tomēr jānorāda, ka lociņspēles praksei, ja tā šai laikā Dienvidaustrumbaltijā arī parādījusies, vietējo iedzīvotāju mūzikas pasaulē varēja būt vienīgi tangentiāls raksturs. Par to liecina gan turpmākā mūzikas instrumentu attīstības gaita Latvijas territorijā, gan vispārējā zemniecības muzicēšanas prakse, kurai līdz XIV g.s. raksturīgāka tomēr paliek idiofonu, aerofonu un strinkšķināmo chordofonu izmantošana. Diezgan neskaidrs Latvijas territorijā ir ģīgas cilmes jautājums (lociņinstruments ar kastes veida rezonances ķermeni). Vieglākais variants patiešām būtu saistīt to ar J. Dillnera izgudrojumu paidagoģiskiem nolūkiem (1829. g.)199 un tā plašo izplatību izskaidrot ar strauji augošās muzikālās izglītības vajadzēm XIX g.s. Tas atbilstu arī teorijai par monochorda suverēnām paidagoģiskām funkcijām, sākot jau ar tā parādīšanos V g.s. pirms mūsu ēras.2oo Tomēr šāda interpretācija attiecībā uz Baltijas monochordu ar dažām liecībām nesaskan. Ģīgas, kā raksta F. Ammelungs, bijušas pazīstamas jau XVIII g.s., "tās pirms simt gadiem, Hupeļa laikos, bija diezgan izplatītas, bet tagad (XIX g.s. otrā pusē — J. 8.) vienīgi uz salām, piemēram, Dago salā atrodamas."2ol Pētījumā par monochordu toties lasām: „Ka monochordu izmantotu arī kā mūzikas instrumentu ... nav iespējams."202 Etnogrāfiskie materiāli tomēr liecina, ka latvieši "to plaši pazina un apgalvoja, ka ģingas (ģīgas — JB.) esot vissmalkākais instruments".2o3 A. Bīlenšteins turpina: „Un patiešām es biju pārsteigts par skaisto toni, kam bija čella dziļums un pilnskanīgums."2o4 Vārds „ģīgas" Latvijā minēts jau XVII g.s. otrā pusē,205 un ar to tad apzīmēts kāds no kokles principā atšķirīgs instruments (iespējams, lai izceltu starpību starp strinkšķināmo un lociņa techniku) .20° Šim vārdam valodā dziļākas saknes, par to liecina tā dažādās interpretācijas (pat senā skaņas atveidošanas prakse instrumentu nosaukumos): ģīgāt — nepatīkami spēlēt, ģīga — slīkts cilvēks,207 žīgot — dejot, 208 džindžināt — zvanīt, džindzināt — dziedāt ar aizvērtu muti, džinkstēt — bites dūc.2oo Arī pati spēles technika uz ģīgām un zināmā mērā to konstrukcija liecina par ļoti seniem muzicēšanas principiem, kas nesaskan ar to jaunlaiku provenienci. „Ģīgai viena stīga, divas un trīs," raksta kāds tautas mūzicēšanas pazinējs, „ja divas stīgas, tad otra stīga kalpoja kā bass, virs kuras skanēja melodija ... melodijas darinātas divi, triju, četru toņu apmērā. Ja trīs stīgas, tad ģīgai bija divi basi, skaņoti kvartas vai kvintas intervālā. Ģīgu turēja atspiestu uz ceļgaliem, ja lielāka ģīga, tad tā ar galu gulēja uz grīdas. "210 šeit atkal sastopamies ar agrīnajai lociņspēlei rakturīgo burdona techniku. Vienu no retajām ģīgas melodijām, kas saglabājusies, pierakstījis citētā teksta autors. Uz burdona basa skan pentatoniskā meldija kvintas diapazonā. Visas šīs detaļas varbūt varētu pagaidām likt spriest par ģīgu pagātni piesardzīgāk. letverdams ģīgas šai nodaļā, negribu apgalvot, ka šis instruments ieviesies tik sen, taču pašreiz arī nebūtu pamata šādu iespēju pilnīgi noraidīt. Apskatītie materiāli neapšaubāmi liecina par plaši koptu instrumentālo mūzicēšanu Latvijas territorijā agrīnā feodālisma gadsimtos. Šai laikā kurši, zemgaļi un latgaļi spēji attīsta savu ekonomiku, paplašina tirdznieciskos sakarus, līdz ar ko rodas ekonomiski privilēģēta iedzīvotāju daļa, kurai ir iespēja bagātināt savu māksliniecisko pasauli. Plašu izplatību iegūst mūzikas instrumenti (aerofoni un chordofoni ar samērā attīstītām ergoloģiskām formām un spēles techniku). To dažādie veidi var arī liecināt par mūzikas attīstību divos virzienos — tā dēvētā appoloniskā (kokle) un dioniziskā (stabule). Ar mūziku nodarbojās atsevišķas iedzīvotāju grupas. Tas viss atļauj domāt, ka ar šo laiku saistāmas agrīnā instrumentālā profesionālisma pirmās iezīmes Latvijas territorijā. 

69 “Latvju Mūzika” nr. 8 (01.01.1975.) | Longīns Apkalns

IZNIEKOTA IZDEVĪBA 
J. Vltoliņš, L. Krasinska. Latviešu mūzikas vēsture, 1 

Latviešu mūzikas vēsturē, kuras pirmais sējums laists klajā Rīgā krievu okupācijas 28. gadā, abi autori iestrādājuši vairākas savas apceres, kas jau publicētas pa daļai kā atsevišķas grāmatas resp. brošūras, pa daļai kā raksti periodikā, visvairāk rakstu krājumā Latviešu Mūzika, šis apstāklis laikam arī pamatā grāmatas neviengabalainībai un grubuļainajam kopiespaidam. Nav pirmā reize, kad kāds diktātūras režīms liek vēstures grāmatā tendenciozi tulkot visus faktus un datus sev par labu. To zinot, tomēr satriecošu iespaidu atstāj verdziskā pakalpība, ar kādu autori J. Vītoliņš un L. Krasinska* savu kopdarbu padara par latviešu kultūras sovjetizācijas iedarbīgu instrumentu, iztēlodami latviešu mūziku no sākta gala par lielās krievu kultūras nepatstāvīgu piedēkli. Partijniekiem obligātais žargons uzspiedis zīmogu visam grāmatas tekstam. Krievu mākslas rakstu valodas atdarināšana liek latviešu valodai šai grāmatā skanēt nereti kā koka marionešu klaboņai: " ... reliģiozi ietekmētais teksts (...) dara kantāti laikmetiski nosacītu" (J. Vitoliņa Jurjānu Andreja kantātes Tēvijai apraksts 241. lpp.). Lai kā dažs literātūras apcerētājs trimdā pēdējā laikā jūsmojis par “zaļoksnību" okupētās Latvijas literātūrā, latviešu valodā, ko tur lietā ikdienā, sevišķi preses izdevumos, arvien vairāk izzūd tēlainība un svaigums, samazinās tātad izteiksmes fleksibilitāte.

Grāmatas ievadā autori ar zināmo kokaino svinīgumu izklāsta sava tendenciozā mūzikas vēstures skatījuma principus, kas pamatoti Ļeņina mācībā, ka katrā nacionālā kultūrā vispirms jāsameklē demokrātiskās un sociālistiskās kultūras elementi un tiem pretī jānostāda buržuāziskās, melnsimtnieciskās un klērikālās kultūras elementi. Šis no Ļeņina aizgūtais „plāns" Vītoliņam un Krasinskai jāizpilda ar uzviju, nerēķinoties ar patiesību, ka praktiski gandrīz līdz pat 20. gadsimtam latviešu mūzikas kultūra bija viena vienīga homogena folkloras vienība, uz kuru buržujiem, melnsimtniekiem vai klērikāļiem nav bijis nekādas izšķirīgas ietekmes. Lai šeit iemākslotu neesošas, bet leņinisma pieprasītas pretešķības, Vītoliņš un Krasinska piepilda savas grāmatas lappuses ar triviālžargonu, kas varbūt noder polītaģitācijas pamfletam, bet ne zinātniskam literārsacerējumam. Lasām gan par "kultūrtrēģerismu", gan par „līdertāfelismu" — kas, neskatoties uz brāļu Kaudzīšu satīrā sakņoto cilmi, varētu apzīmēt svarīgas sakarības mūzikas vēsturē un mūzikas socioloģijā. Taču Vītoliņam un Krasinskai tie vajadzīgi tikai kā nievu vārdi, jo katrs precīzs cēlonības iztirzājums viņiem lēti var ieritēt "objektīvismā", kas padomju režīmā joprojām ir katra vēstures vērtētāja klupšanas akmens. Daudz pūļu pielikts, lai atrastu nicinošus apzīmējumus nekrievu sabiedrībai, kas agrāk Latvijā veidoja sabiedriskās dzīves vidi. Bez muižniekiem, patriciāta un feodāļiem juku jukām uzpeld birģerība, buržuāzija, lielburžuazija, pilsonība, gan vispār valdošā kārtā, šī terminoloģija acīm redzot aizgūta no latviešu sociālistu agrīno proklamāciju tekstiem. Latviešu mūzikas vēstures grāmatā tā sistēmatiski aizplīvuro racionālu pārskatāmību pār iniciālimpulsiem, kas ietekmēja Latvijas mūzikas dzīvi tuvākā un tālākā pagātnē, šajā juceklī tad nu kā solids vēršu stabs it visur izceļas krievu brālīgi tēvišķā vadība, kas esot apaugļojusi un stumdījusi latviešu kultūras dzīvi no sākta gala. Latviešu senvēsture tēlota pēc krievu vēstures sistēmas, pie kam faktu noklusēšana pilnā mērā sasniedz vēstures viltojumu apmērus. Noklusēta toponomastu neapgāžami konstatētā baltu tautu kādreizējā izplatība līdz Uraliem, jo tas kaitē krievu dominancei šai ģeogrāfiskajā telpā. Latviešu cilšu agrīnajiem politiskajiem veidojumiem resp. valstiskuma sākumiem tiek meklētas un atrastas "Kijevas Krievzemes" ietekmes, ne vārdā nepieminot daudz ciešākos latviešu cilšu sakarus ar skandināviem, kuri nevien uzturējās Kursā, kontrolēja ilgāku laiku Latvijas ūdens ceļus, bet arī ietekmīgi valdīja apjūsmotajā „Kijevas Krievzemē" Vēstures viltojumiem pieder arī apgalvojumi, ka tautas atmoda esot izcēlusies, sekojot krievu revolucionāru ideoloģijas paraugam. Patiesībā krievu revolucionāri savā nacionālā apzinīgumā sākumā nebūt nesasniedza latviešus. 1905. gada sacelšanās Latvijā lielā mērā norita zem nacionālisma zīmes #idiom, un arī sociālisma idejas latvieši importēja no Vācijas, ne no Krievijas. Krievu cara režīma opozicionāri, vai tie būtu bijuši Bakuņins vai Tolstojs — pieminot kaut vai šos divus ietekmīgos, savās idejās visai atšķirīgos krievu intellektuāļus — neatrada latviešu vidū nekādus pieminēšanas vērtus sekotājus. Nacionālās brīvības apziņu #metonymy latvieši, tāpat kā ap to pašu laiku igauņi, leiši, krievi un pārējie slāvi, skoloja pie frančiem un vāciešiem, šis skolojums noveda 19. gadsimta pirmajā pusē pie tautas atmodas Latvijā — ne jau „antiteze" starp "vācu feodāli birģerisko" un ..apspiestās latviešu tautas masu" kultūrām, kā to, negribēdams rakstīt patiesību, grāmatas 152. lappusē apgalvo J. Vītoliņš. Plaisu, kas Latvijā pastāvēja starp muižniekiem un zemniekiem, nenoliegs neviens. Taču šī plaisa pastāvēja gadsimtiem ilgi, neizraisot nekādu latvietības renesansi. To izraisīja ietekmes, kas nāca no franču revolūcijas un vēlāk no vāciešu brīvības cīņām pret Napoleonu un sekojošās pretestības kustības pret reakciju un restaurāciju. Latviešu nacionālās apziņas izaugsme vispār tiek veikli aizplīvurota ar gļotaini izplūdušiem teicieniem, piemēram: „Nacionālo centienu vienotības lozungi, ar kuriem operēja latviešu lielburžuazija, ieguva buržuāziski nacionālistisku raksturu." Velti sagaidīt, ka šai sakarā tiks pieminēts A. Kronvalda sacerējums Nacionālie centieni. Par galveno latviešu ideologu, sākot ir 1890. gadu, L. Krasinska nostāda J. Jansonu Braunu, kas asajā šķiru „diferenciācijas" gaisotnē esot jau toreiz sludinājis latviešu mākslā tādu kā sociālistisko reālismu, protams, dziļā saskaņā ar krieviem. Tam esot sekojuši itin visi, arī Rainis un Aspazija, Jurjāns un Vītols, šāds greizs un tendenciozs vēstures skatījums atļauj autorei apiet fundamentālo secinājumu, ka tauta, kurai pieder sava patstāvīga kultūra, ir tiesīga pieprasīt sev arī patstāvīgu valsti. Te meklējams un atrodams visu šo okupantiem pakalpīgo vēstures viltojumu nolūks. 

lesākdams latviešu mūzikas vēsturi ar tautas mūzikas aprakstu, Jēkabs Vītoliņš sapinas diletantiskajā klasifikācijas sistēmā, ar kuru lepojas arī jaunizdotās latviešu tautas mūzikas materiālu grāmatas, kuras viņš rediģē. īstenībā J. Vītoliņam un viņa štābam trūkst jebkādas klasifikācijas resp. kārtojuma sistēmas, kas izrietētu no pašas tautas dziesmu mūzikas materiāla. Vienīgais sakārtojuma princips balstās dziesmu tekstu saturā. Visumā tas atbilst K. Barona dainu kārtojuma principam, kas, gana glorificēts, praktiski ir tomēr tik neprecīzs, ka pēc tā tikai laimes gadījums palīdz sameklēt biezajos sējumos kādas pazīstamas tautas dziesmas tekstu. J. Vītoliņš Barona principu vēl uzlabo sociālisma garā, konstruējot milzu apmēra „darba dziesmu" sektoru, šī „darba" impērija tiek sadalīta neskaitāmos iecirkņos, tos nodēvējot visu iedomājamo nodarbību vārdos — jo kuras dziesmas tekstu tad pie labas gribas nevar saistīt ar tādu vai citādu darbošanos? Par mūzikas klasifikāciju šis dziesmu iedalījums neizsaka nekā, jo velti raudzīties pēc specifiskām iezīmēm “siena pļaujas", „rudzu pļaujas", „pļavas dziesmu", „linu dziesmu" u.t.l. meldijās, kuras visas autors apraksta kā klasifikācijas cienīgus tautas dziesmu žanrus. Turpretī gluži nepieminēti palikuši seno rijnieku spriguļrakstu ritmi, par kuriem vēsta E. Melngailis un kas nu patiesi radušies īstena, smaga, fiziska darba apstākļos. Jeb vai īpaša, uzkrītoša ritma kompleksiem veltīta uzmanība autoru vēl arvien varētu novest aizdomās par slimošanu ar „formālismu"? Gluži bez pieminēšanas palikušas falliskās dziesmas. Savāktie teksti liecina, ka tās visai daudz teiktas un dziedātas. Mūsu mūzikas vēsturnieki tās līdz šim kaunīgi ignorējuši, un „sovjetpuritāņi" par tādām lietām vispār nerunā. Tautas mūzikas nodaļā, kur no vienas vietas feļetoniski aprakstīts, kā un ko latvieši dziedājuši, darot dažādus darbus un darbiņus, vajadzēja būt folkloristiski sistematizētiem, analitiskiem pārskatiem par melodiju formu struktūrām, skaņkārtu uzbūvi, ritma formulām, līdz ar attiecīgiem indeksiem. Tagad iznāk, ka vismaz par formu struktūrām nozīmīgākas izziņas devis Volfgangs Dārziņš fragmentārajā rakstā, kas iespiests Imantas apgāda izdoto tautas dziesmu tekstu XI sējumā. Sausi apodiktiskais J. Vītoliņa apgalvojums 11. lappusē, proti, ka „skaņkārtu pamats ar savām īpatnībām (?? ref.) latviešu tautas mūziku iesaista slāvu un citu Austrumeiropas tautu mūzikas folkloras areālā," — nekur neiegūst itin nekādu analītisku pamatojumu. Trūkst jebkādas nopietnas sakņojuma norādes attiecībā uz akūto polāritāti, kas konstatējama starp teicamo un dziedamo dziesmu žanriem, jo tie veido latviešu tautas dziesmu klasifikācijā pirmo un galveno pamatiedalījumu. Nekādu izziņu par tautas dziesmu tekstu un melodiju savstarpējām attieksmēm. Ne ar vārdu netiek pieminēti iemesli, kas varētu izraisīt tekstu un mūzikas izmaiņas svabadību, kāda tā praksē novērojama, un kas pamatā tekstu simetriskās, melodiju asimetriskās uzbūves principiem vienā un tai pašā dziesmā. Tiek kultivēti veci aizspriedumi, piemēram, ka tautas dziesmu dziedāšana bijusi galvenokārt sieviešu lieta (60., 62. lpp.). Kuriozi, ka kokles mūzikas piemērs 66. lappusē netransponējot nav izspēlējams nevienā no pieciem atzīmētajiem kokļu skaņojumiem. Uzslavēdams 67. lappusē koncertkokli ar chromatisko skaņojumu, kas īpaši izgudrota, lai sociālistiskos saietos neatpaliktu aiz krievu dziesmu un deju ansambļu ālestībām, #dysphemism J. Vītoliņš vairs neizpelnās kritiku, bet gan tikai nožēlu. Aprakstot vargu spēli (56. lpp.), nav atzīmēts, ka ap 1800. gadu Rīgā darbojās galvenā vargu fabrika Eiropā. Iztirzājot ziņģes (50. lpp.), noteikti vajadzēja informēt, kā šo vārdu izskaidroja E. Melngailis. Šai, tāpat kā visādās citās iedomājamās un neiedomājamās vietās, autors meklē "sociālā protesta" momentus, līdz uzķeras uz bajāra jēdzienu (22. lpp.) un nonāk pie atziņas, ka savas ideoloģijas ietvaros viņš mūsu bajāru nekādi nevar ietilpināt resp. izskaidrot. Pārspīlēti vispārinot „darba" jēdzienu, šai žanrā ietilpinātas arī tādas dziesmas kā Ej, saulīte, drīz pie Dieva, Saulif vēlu vakarā, Dieviņš brida rudzu druvu u.c.. Te atklājas profānizācijas tendence, kurai jāsamazina latviešu tautas dziesmu garīgā satura, aistētisko aspektu svars. Ne ar vārdu netiek norādīts uz abstrakti filozofisko sakņojumu, kas spilgti izpaužas visos pārreālajos tekstos (un, protams, valda arī attiecīgajās melodijās), piemēram, ar zelta un dimanta dabas parādībām, darba rīkiem, priekšmetiem un radībām. Garīgās intereses, reliģiskās jausmas, kas atspoguļo latviešu dvēseles dzīvi garajos nebrīvības gadsimtos, kad nebija iespējama individuāli izfiltrēta latviešu mākslas dzeja un mūzika, J. Vītoliņš atstāj bez jebkādas ievērības. Tās neiederas viņa materiālisma ideoloģijas jomā un bez tam vēl varētu atgādināt iekšējās emigrācijas situāciju, kādā latvieši atradās toreiz un atrodas tagad atkal zem krievu okupācijas. Definējot latviešu tautas dziesmas par vienkāršiem dažādu nodarbību sociāli reāliem attēlojumiem, J. Vītoliņš atgriežas latvju folkloristikas „akmens laikmetā" #reph uz bēdīgi slavenās Augusta Bīlenšteina 1873- gada runas platformas, #reph kad šīs dziesmas tika nodēvētas par bērnišķīgām. Vai arī tā nav atkrišana akmens laikmeta tabuismā, #reph ja nedrīkst neparko izrunāt (šai gadījumā uzrakstīt) zināmus vārdus, jo tad draud nelaime un briesmas? Plaši aprakstot komponistu Baumaņu Kārli, Latviešu mūzikas vēstures krievticīgie autori neuzdrošinās atzīmēt, ka viņš uzrakstījis vārdus un mūziku (un pie tam vēl dzīvodams Krievijas galvas pilsētā Pēterpilī) tādai visumā miermīlīgai un nekaitīgai dziesmai kā Dievs, svētī Latviju — dziesmai, kuru, kā ne kā, Maskavas radiofons II pasaules kara laikā raidīja gaisos dienu un nakti. Tieša mānīšanās notiek, kad, aprakstot un iztirzājot Jurjānu Andreja simfonisko tēlojumu Latvju tautas brīvlaišana, J. 
Vītoliņš nedrīkst pateikt, ka šī skaņdarba kulmināciju veido Dievs, svētī Latviju un Dievs, sargi ķeizaru melodiju savijums. Pēc tam lasītājs nemaz vairs nesagaida, ka, sīki aprakstot 4. vispārējos dziesmu svētkus, tiktu pieminēts galvenais šo svētku organizātors Jānis Čakste. L. Krasinskai nevarēja būt šaubu, ka neveiksmi cietīs viņas mēģinājums konstruēt latviešu mūzikā revolūcijas agrīno dziesmu žanru (325. lpp ). „Plāns" #dysphemism #reph nu izpildīts, taču visām nosauktajām revolūcionāru dziesmām ir gan latviešu dzejnieku teksti resp. tekstu tulkojumi (kas tātad varētu interesēt literātūras vēsturniekus), bet tām nav latviešu sacerētu melodiju — ar kādu Jūlija Sproģa kompoziciju kā vienīgo izņēmumu. Ar šo žanru latvieši var sākt lepoties, kopš to, tā sakot, klasicistiski archaizējošā manierē sāka konjunktūrizēt #dysphemism J. Ozoliņš, M. Zariņš u.c.. Krievu cildināšanas vajadze likusi autoriem celt gaismā #idiom itin visas slavofilās simpātijas, kādas jebkur jebkad parādījis kāds latvju mūzikas dižgars. Tādu netrūkst. Jāzeps Vītols vēl 1922. gadā pasludināja krievu „kučkistus" par latviešu mūzikas "glābējiem no vācu formālisma" (235. lpp.). Jurjānu Andreja krieviskā orientācija izpaudās viņa nesavaldīgajos uzbrukumos Ādamam Orem (221. lpp ), pārmetot tam vācisku triviālismu un sentimentālitāti. Fakti gan rāda, ka tai laikā vācieši bija jau ceļā uz tonālitātes demontāžu, bija to pat jau zināmā mērā iesākuši, kamēr nupat pieminētie latviešu vecmeistari producēja ne vienu vien mums šodien pagrūti panesamu salkanību—savu krievisko mentoru iespaidā, kā gan citādi. Galu galā tad arī J. Vītoliņš spiests A. Jurjānam atestēt „līdertāfelismu" (235. lpp ), pat „šūmaniski mendelsonisku" (240. lpp ), "krievisko reālismu" piedēvējot īsteni tikai viņa tautas mūzikas apdarēm. Taču atkal pārspīlēta pakalpība #dysphemism liek autoram Jurjāna Acikopam un Jandālam prototipus meklēt pie Gļinkas un Dvoržaka (245. lpp.). Patiesībā slāvi ar savām simfonisko deju partitūrām pirmā kārtā kopēja Franci Listu. Pseudomonografiskajā aprakstā, kas veltīts Jāzepam Vītolam un pilns artistisku okupantu ideoloģijas kūleņu, it kā starp citu atklājas, ka eksistē literāri Vītola manuskripti, kurus krievu režīms nejauj iespiest. Runa ir par kādu Vītola Manas dzīves atmiņu daļu un par sacerējumu Latvijas konservatorija. No pēdējā L. Krasinska ar garšu ekscerpē Vītola tirdīšanu „fašizācijas" režīma laikā 1935. gadā. Šo norišu detaļas, kuras Vītols pats apzīmējis par "brutālu aktu", nekur citur līdz šim nebija publicētas. Itin plašais komponista Jāzepa Vītola apraksts parāda skolniecisko apceres veidu, kas autorei atļauj palikt tikpat nesaistīgai, cik virspusīgai. Aprakstīti ļoti daudzi J. Vītola skaņdarbi, tomēr ne ar vārdu nav pieminēta J. Vītola korāļu grāmata, kas taču bija laikam gan Latvijā visizplatītākais un praktiski visvairāk lietotais šī komponista opuss. Galu galā lasītājs tā arī neiegūst jebkādu jausmu, kā īsti klasificējas un kvalificējas J. Vītola mūzika attieksmē pret laika biedriem tuvākā un tālākā apkaimē. Trūkst pat salīdzinājuma ar daudz pieminētajiem krievu „kučkistiem". Kas atšķir Vītolu un viņa skolu, kurai starp citu nav dots nekāds metodikas resp. paidagoģiskās sistēmas raksturojums, no krievu „pēckučkistiem" Stravinska, Prokofjeva, Sostakoviča? Velti lūkoties pēc saitēm, kas Vītolu un visu latviešu mūziku tik lielā mērā garīgi saista ar skandināviem. To nevar noliegt tikai tādēļ, ka pats Vītols teicās nemīlam Grīgu. Kādā attieksmē atradās Vītola skola pret J. Sibeliusu ? Visus šos jautājumus, kas kaisli interesē ikvienu modru latviešu mūziķi, jaunā mūzikas vēstures grāmata pilnīgi ignorē. Aprakstāmā vēstures posmā, kam jānoved pie latvju mākslas mūzikas sākumiem, vairums faktu vērtēti no šķiru cīņas un krievu interešu viedokļiem, nesniedzot itin neviena jauna ieskata saskarēs un ietekmēs, kas feodālisma gadsimtos droši pastāvēja starp latviešiem un viņu toreizējiem kungiem arī kultūras specifiskajā jomā. Tā kā šo jomu apzināti novārtā pametuši arī baltvācu vēsturnieki, tad tieši šeit latviešu vēsturnieku gaidīja liels un svarīgs uzdevums, kas nu atkal palicis nepaveikts. Tagad rodas pat iespaids, ka mākslas un kultūras dzīve Latvijā vēlīnā feodālisma laikā, piemēram, Jelgavas hercoga galmā uz 18. gadsimta sliekšņa, tēlojas J. Vītoliņa skatījumā vietām tik triviāli romantizēta, kā to neparādītu mūzikas socioloģijā patiesi kompetents latviešu autors. Varētu priecāties, ka aprakstot latviešu teātra sākumus, L. Krasinska nenāk ar obligāto Žūpu Bērtuli, taču tā vietā ar lipīgu saldenumu #dysphemism iztēlots, (155. lpp.) kā cēsnieki 1885. gadā uzveduši par “drāmaturģiski vāju dziesmu lugu" pārveidoto lvanu Susaņinu alias Dzīvību priekš cara. Nepieminēts paliek Jānis Peitāns, kas jau 1818. gadā Dikļos uzveda latviskotus F. šillera Laupītājus — Eiropas dramatiskās literatūras diždarbu ar personīgās brīvības, cilvēciskās pašcieņas un sociālās taisnības prasībām, kuras pašreizējam krievu režīmam Latvijā ir kā dadzis acīs #idiom. No latviešu mūzikas vēstures, vienalga kādos apstākļos, jāprasa, lai tā (1) parādītu latviešu mūziku kā patstāvīgu lielumu, (2) noskaidrotu vietu, kādu šis lielums pēc formas un satura ieņem plašāk tvertās Eiropas kultūras sakarībās. Par pirmās prasības īstenošanu nedz J. Vītoliņš, nedz L. Krasinska nemaz negrib domāt, jo pirmajā vietā taču liekami krievi, un visi citi drīkst būt tikai krievu kalpi un mācekļi (citādi paskopajā foto attēlu klāstā tomēr atradās vieta divām 19. gs. populārām (?) krievietēm Darjai Ļeonovai un Anetei Jesipovai, kam ar latviešu mūziku vēl mazāk sakara nekā Vītolam ar Jansonu Braunu). Pāri paliek kaut kupla, taču skolnieciski sekli tverta faktu uzskaite. Izvairījušies no pirmā galvenā uzdevuma, autori nevar veikt arī otro. Rezultātā grāmata parāda gauži sašķobītu latviešu mūzikas bilanci ar boļševiku ideoloģijas diktētiem izlaidumiem un samākslotām konstrukcijām. Ja šādi satriecoši trūkumi konstatējami jau iecerētā darba pirmajā daļā, kur aplūkotas samērā vecas norises pagātnē, tad ar jo lielākām bažām sagaidāms Latviešu mūzikas vēstures tālākās daļas, kurās aprakstāms daudz svaigāks, aktuālāks un krieviem tātad vēl nīstamāks un bīstamāks latviešu mūzikas materiāls, kas autoriem būs laikam vēl vairāk jāvilto un jāsagraiza. Vai šādos apstākļos radusies Latviešu mūzikas vēsture nosaucama par pozitīvu veikumu, paliek gaužām atklāts jautājums. Skaidrs, ka neitrāls šis grāmatas lasītājs par daudziem faktiem un norisēm iegūst visai greizus, nepareizus ieskatus. Zinātniskam darbam šis izdevums izmantojams labākā gadījumā tikai kā kompendijs, kurā var informēties par itin kupli sakopoto faktu un datu eksistenci. Šo faktu raksturs, pilnīgums un pareizība katrā ziņā ikreiz jāpārbauda nopietnos no tendencēm brīvos avotos. Jaunās Latviešu mūzikas vēstures tipogrāfiskajā izveidojumā (burti, iekārtojums) vērojama parastā provinciālā pieticība un pelēcība, kas raksturīga visiem okupētās Latvijas iespieddarbiem. Dažas kļūdas tekstā lec acīs #idiom turpat blakus iespiesto attēlu dēļ: Baumaņu Kārļa tautas dziesmas apdare 191. lappusē nesaucas Vilciņš, viltus, bet Vilciņš, viltuls. 14. lpp. tautas dziesmas mūzikas piemēra otrajā takti aplamas nošu vērtības. To visu viegli varēja novērst kaut vai redaktore Dz. Bērziņa, Piezīmējams, ka J.G. Mīteļa (Mūthel) darbu klāstā, kurš strādāja Latvijā 18. gadsimtā, nav nevienas viņa kantātes ar J.G. Herdera tekstu, kā to, diletantu leģendas atkārtodams, apgalvo J. Vītoliņš grāmatas 112. lappusē. Vēlams būtu visu grāmatā pieminēto skaņdarbu indekss. Tagad tāds atrodams tikai personu vārdiem. Dažas personas palikušas bez priekšvārdiem, un uz uzdotajiem lappušu skaitļiem ne vienmēr var paļauties. 
Longīns Apkalns 

70 “Latvju Mūzika” nr. 8 (01.01.1975.) | Redakcija

Aizsaulē aizgājušie mūzikas darbinieki 
— 82 g.v., 4. II Bostona. Mācījusies nīgas ķeizariskajā mūzikas skolā; Maskavas konservatorijas absolvente (1914). LX paidagogs (1921—25); dziedājusi koncertos (līdz 1933- g.) un vienu sezonu NO. 
1968 Dziedone Edīte Martinsone-Eferte 
1971 Dziedone Ērika Fei z a k a-C uku r a — (laikam) marta mēnesī Rīga. Beigusi prof. P. Sakša klasi LX (1934). Kā par viņas vecumu, tā par mākslinieciskām gaitām precīzāku ziņu trūka. 1972 Komponists Aleksandrs Valle — 82. mūža gadā, augusta mēnesī Rīgā. Mācījies Rīgas ķeizariskajā un Saratovas mūzikas skolā. Kopš 1918. g. diriģents un paidagogs Rīgā, kopš 1945. g. — Komponistu savienības biedrs. Komponējis operu Ragana ar Aspazijas tekstu (1927; neatskaņota), trīs svītas u.c.. darbus orķestrim, četras kantātes (Latvju zeme, Saules svētki u.c.), kā arī oriģināldziesmas un t.dz. sab also jumus koriem. 
Operdziedone Elza 2 v b ! te (dz. Baumane; Oskara 2. dzīvesbiedre) — 82 g.v., 28. VIII Vīsbādenē, Rietumvācijā. Mācījusies dziedāšanu Rīgā un Berlīnē. Soliste (mecosoprāns) NO (1918—27) un Ceļojošā operā, līdztekus dziedot arī koncertos un radiofonā. Kara laikā pāra gadus režisore Mīlhauzenā un Vircburgā, pēc kam pensionējās, pēdējos 10 gadus pavadot Vīsbādenē. (Lida Berga, „Rlgas Baltais nams atvadās", Latvija: 1912—11) 
Diriģents un komponists Oļģerts B i štēviņš — 65 g.v., 17. IX Santa Fē, Arģentīnā. LX kompozīcijas nodaļas absolvents (1934?), studējis arī diriģēšanu (laikam G. šnēfogta klasē), pēc tam papildinājies pie F. Veingartnera Bāzelē. Diriģenta kar jēru sāka 1935. g. radiofonā, kur darbojās līdz 1944. g. rudenim. Pēc 2y2 gadiem izceļoja uz Arģentīnu, sākumā darbojoties Buenosairesā, bet pēc tam Kordobā (1946—64), Santa Fē (1964—72) un kādu brīdi arī Mendozā. Bijis arī mūzikas profesors un viesdiriģents citos Arģentīnas centros (ieskaitot Buenosairesu), kā arī Eiropā (Bāzelē un Rietumberlinē). Blakus A. Jansonam Ļeņingradā, 0.8. ir otrs latviešu diriģents, kam gandrīz nepārtraukti bija iespējams vadīt liela sastāva simfoniskus orķestrus ārpus Latvijas, un Arģentīnā viņš jau 50-tos gados bija kļuvis par vienu no atzītākiem vietējiem diriģentiem, kā vārds reizēm parādījās arī ASV žurnāla Musical America slejās. Vēl atzīmējams, ka Latvijā 0.B. kādu laiku bija arī recenzents Rifa, kam līdzās jāpiemin viņa epizodiskā komponista darbība (simf. tēlojumi Teika, Orķestfa dziesma un droši vien vēl kādi darbi). Trimdā ar latviešiem aizgājējam iznāca satikties tikai nejauši, izņemot viesošanos Losandželosā (1970), kad viņš bija Rietumkrasta 4. latv. dziesmu svētku virsdiriģents. (Knuts Lesiņš, „01ģertam Bištēviņam aizejot", Laiks: 1972—79; 0.A., „Diriģents mūžībā", Latvija: 1972—38 ) 
Dziedone Zenta B c ķ c re (dz. Pukinska) — 59. mūža gadā, 21. X Toronto. Beigusi prof. P. Sakša klasi LX (1940); papildinājās Parīzē, studējusi arī Toronto karal. konservātorijā. Līdz 1966. g. dziedāja dažos patstāvīgos koncertos u.c.. koncertos Kanādā. Pianiste un kordiriģente Marta RozeC ī r v 1 c (dz. Svarce, t. laulībā Cepurīte) — 73 g.v., 17. XI Birminghamā. Pēterpils konservātorijas studente un LX absolvente (prof. A. Dauguļa klase, 1928). Mācījusies vēl čella un ērģeļu spēli, kā arī kordiriģēšanu. Mūzikas skolotāja Madonas un Pļaviņu ģimnāzijās. Kopš 1947. g. dzīvoja Anglijā, kur darbojās par mūzikas skolotāju, kordiriģenti un ērģelnieci latv. un angļu baznīcās. (J.R., "Mūzikai veltīts mūžs", Latvija: 1972—47.) Mežradznieks Kārlis Balodis — 67 g.v., 7. XII Toronto. 5. Cēsu kājnieku pulka un radiofona orķestrants; studējis LX prof. A. Dēliņa klasē. Kopš 1949. g. dzīvoja Kanādā, kādu laiku spēlējot Vinipegas simfoniskajā un Halifaksas operas orķestrī. 1973 
72 g.v., 10. I (laikam) Rīga. I Rīgas mūzikas institūta audzēknis un LX absolvents (prof. A. Meca klase, 1926). Orķestrants un koncertmeistars operā (20-to gadu sākumā; 1940—57), kā arī radiofonā un Radio un televīzijas orķestrī (1925 —38; 1958—?); docents LX (1944— 51) u.c.. mūzikas skolās (1951—61). Ilggadējs 2. vijolnieks LX kvartetā (1922— 37); neatkarīgās Latvijas gados koncertējis arī ārzemēs. Anonimajā sēru ziņā „Miris A. Arnis-Arnītis" (Literatūra un Māksla: 1973—2) lasāms, ka aizgājējam bija piešķirts arī „nopelniem bagātā" mākslas darbinieka „nosaukums", gan tikai 1967. g. (salīdzinājumā ar citiem kollēgām tātad diezgan vēlu). (īsāks nekrologs par A.A. vēl iespiests slejā "Notikumi okupētajā Latvijā", Laiks: 1973—7 ) Dziedone Olga Zandmane — ap 60 g.v., 15. I Viljemsville pie Bafalo (precīzs vecums un dzimts uzvārds mums nebija zināms). Studējusi LX, papildinājās Minchenē un Zalcburgā. 50-tos gados vadīja dziedāšanas un klavierspēles studiju Bafalo, palaikam arī koncertējot. 1964. g. ieguva B.Ed. grādu Bafalo universitātē, kur bija krievu valodas lektrise, bez tam strādāja par skolotāju Viljemsburgas vidusskolā. Komponists Valdemārs Ozoliņš — 76 g.v., 15. II Pueblo, Kolorado. Studējis ērģeļspēli \ Piēterpils un kompozicijas teoriju Maskavas konservātorijā, pēc tam prof. J. Vītola klasē LX (1921— ?), kuru beidza kā eksternis (1932). Vēl studējis ASV, iegūstot MA grādu Amerikāņu konservātorijā Čikāgā (1959). Kā Latvijā, tā trimdā darbojies par mūzikas skolotāju un ērģelnieku, vadot arī korus. Virsdiriģents vairākos novadu dziesmu svētkos Latvijā, bez tam vēl dziesmu svētkos Čikāgā, Milvokos, Indianapolē un Sietlā (1953, 1955, 1960, 1962). leguvis KF balvu Latvijā divas Goppera fonda balvas trimdā (1953, 1968). kā arī vairākas godalgas dziesmu svētku konkursos. Sakuma gados Amerikā dzīvoja Indianapolē, bet kopš 1961. g. jau min. Pueblo pilsētā. V.O. kompozīciju vidū galvenā vieta pieder vokālajai mūzikai: aizgājējs atstājis (ieskaitot sabalsojumus skolām un jaunatnei) ap 250 kordarbu (to vidū kant. Asaru eņģelis, ļaunie argonauti, Dziesmu Daugava, Svētā nakti) un ap 100 solo dziesmu. Kāda puse kordarbu iespiesti krājumos Dzintarzemes dziesmas (1935), Dziesmu sauja (2 burtn.), Dieva dziesmas, Skolas gads dziesmās, Dieva slavai un dažādos kopkrājumos, kam līdzās jāatzīmē paša autora apgādātie solo dziesmu krājumi Sarmotai dvēselei, Miglā asaro logs un Dziedošā smeldze (1959, 1963,1965). Bez tam V.O. komponējis divas sonātas u.c.. darbus klavierēm, pāra darbus ērģelēm, stīgu kvartetu (1954—58), klavieru trio, 5 bēru dziesmas koklei ar dziedātājiem, miniatūras vijolei un čellam, kā arī pāra darbus orķestrim un mūziku lugām. V.O. rediģēja arī DV apgādātās Viru balsis (3 krāj.), kā arī pāra citus nošu krājumus, bez tam palaikam rakstīja periodikā. ("Miris komponists Valdemārs Ozoliņš", Laiks: 1973—15; Edmunds Zirnītis, "V. Ozoliņa piemiņai", Latvija Amerikā: 1973—10 ) Dziedonis Maksis Hermanis O z c r s — S8 g.v., 19. II Čikāgā. Bij. NO kora bass, iziedājis retumis arī koncertos. (Par viņa mūzikālo izglītību ziņu trūka.) 
nuza gaaa, zi. m iviga. uzunis i 935. g. 11. VIII Meirānu pagastā; 19 g.v. no I.u>ānas vidusskolas pārgāja uz Jāz. Medina nūzikas vidusskolu Rīgā, pēc tam iestāj o:ies prof. A. Viļumaņa klasē LX, ko absolvēja 1961. g. 1962 /63. g. ziemu kā aspirants pavadīja Itālijā, papildinoties pie profesoriem Dž. Favareti un Dž. Barras Romā un Milānā. Pie pēdējā — Pučīni operu lomām — J.Z. vēl studēja gandrīz visu 1964. gadu. Piezīmējams, ka sākumi J.Z. gatavojās baritona lomām, un viņa izcilā tenora balss atklājās tikai LX, kad viņam bija jau 24 gadi. Aizgājēja darbs operā sākās jau 1960. g., bet ilga tikai apmēram 10 gadu, kad mākslinieku piemeklēja tā pati nedziedināmā slimība, kas pāragri apklusināja #metonymy arī pasaulslaveno rumāņu dziedoni Mariju Čebotari (1910—49). Šais 10 gados J.Z. paguva izaugt par izcilāko latviešu tenoru, ko nevarēja neredzēt arī okupanti, piešķirot viņam „ nopelniem bagātā skatuves mākslinieka" titulu jau 1965. g. Tālāki ceļi, izņemot pa viesizrādei Krievijā un Itālijā, aizgājējam tomēr nepavērās, un viņa talantu Rietumos pazīst vienīgi pēc Kaibalas apgādātās skaņu plates (sk. tālāk). Beigās jāpiemin, ka J.Z. bija ari tautā iemīļots E. Dārziņa, Alfr. Kalniņa u.c.. solo dziesmu autoru interprets. ( Oficiālo -komūn. partijas - sēru ziņu par J.Z. Literatūrā un Mākslā (1973—13) parakstījušas 23 personas, to vidū daži mūziķi (A. Frīnbergs, R. Glāzups, Ģ. Ramans, 2. Heine-Vāgnere). Bez tam tai pašā avīzē iespiests L. Garūtas raksts „Atsveice Jānim Zāberam" un A. Vējāna piemiņas dzejolis, šo nekrologu saturs daļēji citēts arī slejā "Notikumi okupētajā Latvijā", Laiks: 1973—29) Pianiste Monika Grīva (dz. Dūmiņa. vēlāk: Saulīte; diriģ. J. Dūmiņa māsa) — 
45 g.v., 20. V Rīgā. LX absolvente (prof. V. Zosta klase, 1956). Darbojusies par koncertmeistari (pavadītāju) jau kopš 1946. g ; pēdējos 13 mūža gadus bija paidagogs E. Dārziņa speciālajā mūzikas vidusskolā. 
— 90 g.v., 4. VI Vīsbādenē. Maskavas konservatorijas absolvents (prof. A. Barkalas klase); papildinājies pie kamēr dziedoņa T. Gergera Berlīnē. Opersolists (tenors) Ulmā un Štutgartē (1911—13), pēc tam P. Jurjāna vad. Latvju operā un Pēterpils mūzik. drāmā. Viens no NO pamatlicējiem un tās pirmais tenors (1918—27); pēc tam darbojās kopā ar £. Mauriņu dibinātajā Ceļojošā operā (1928—31). Bija arī pazīstams koncertdziedonis un operešu solists (radiofona). 
1941. g. 0.2. kopi ar dzīvesbiedri emigrēja uz Vircburgu, kur jau darbojās viņu meita Alise (Lija) Kocha-2. Saplūstot citiem bēgļiem, 1947. g. O.Z. sagatavoja Traviatu un laikam arī Seviļjas bārddzini, kas izrādītas Vircburgas un pāra citās latviešu nometnēs. Kopš 1954. g. dzīvoja Vīsbādenē, kur reizēm vēl dziedājis latviešu dievkalpojumos. 
Operdziedonis Oskars Žūbītis 
(rd., "Miris operdziedonis Oskars 2ubītis", Laiks: 1973—49; O.A. „Miris operdziedonis Oskars 2ubltis"; Latvija: 1973 -24) Pianiste Nadīne Z i cm c 1 c (dz. Lūse, vēlāk: Štrause un Tīmane) — 60-to mūža gadu sākumā, 17. VII Ņudžersijā. ASV (par viņas vecumu precīzāku ziņu trūka). Absolvējusi prof. P. šūberta klasi LX (1933), darbojās par mūzikas skolotāju. 50-os gados vadīja pašas studiju Ņujorkā, reizēm arī koncertējot gan latviešu, gan citu tautu sarīkojumos. Dziedone Natālija Valdovs ka — 18. VII Monreālā Kanādā (kādā vecumā, ziņu trūka). Mācījusies dziedāšanu Liepājas tautas konservātorijā; kopš 1928. g. bija soliste (soprāns) Liepājas operā. Vēlāk (1936—37) papildinājās Vīnē pie prof. Laska, pēc tam regulāri dziedāja radiofonā (1938—44). Pēc kara dzīvoja Austrijā, bet kopš 1948. g. Kanādā, kur vēl palaikam koncertēja apmēram līdz 1960, gadam. Pianists Kārlis Z a 1 v p s — laikam 66 g.v., 5. X Rīgā. Prof. A. Dauguļa klases absolvents LX (1929). Par viņa mākslinieka gaitām mums ziņu, diemžēl, trūka» Vijolnieks Jānis Kalējs — 62. mūža gadā, 7. XI Vulfvtllē (Wolfville, Nova Scotia), Kanādā. Prof. A. Junga klases absolvents LX (1934; cum laude); studējis arī LU; papildinājies pie G.Kūlenkampfa Berlīnē (1936—39). Bija paidagogs Rīgas mūzikas skolā un docents LX (1940— 44). Rietumvācijas gados daudz koncertēja (parasti kopā ar dzīvesbiedri Felicitu X , dz. Maizīti). 1949. g- pārcēlās uz Kanādu, kur bija profesors Akadijas universitātes mūzikas skolā, vadot tās vijoļklasi un orķestra nodaļu, kam 1967. g. pievienojās vēl min. skolas dekāna amats. Arī Kanādas gados (sevišķi sākumā) J.K. rēgulāri koncertēja kā kanādiešu un amerikāņu, tā arī latviešu publikai. (Arnolds šturms, "Miris vijolnieks Jānis Kalējs", Laiks: 1973—92; Marta Tūtere-Kundrāte, "Jāni Kalēju pieminot", Latvija Amerikā: 1973—48) 
Pianiste Velta A n še v i c a (dz. Krastiņa) — 71 g.v., 18. XII Pokīpsija (Poughkeepsie, N.Y.), ASV. Studējusi ģermāņu valodas LU un mācījusies klavieru un ērģejspēli (laikam LX). Skolotāja Valmierā; kopš 1950. g. vadīja klavierstudiju Bruklīnā, bet mūža pēdējos gados ērģelniece latv. draudzē Pokīpsijā. 1974 čellinieks Pēteris Komisārs — 73. mūža gadā, 5. II (laikam) Rīgā. I Rīgas mūzikas institūta audzēknis un LX absolvents (O. Fogelmaņa klase, 1925). Līdztekus darbam Dailes teātrī, NO un radiofonā bija paidagogs Latgales un Rīgas tautas konservātorijā, kā arī E. Dārziņa speciālajā mūzikas vidusskolā un citur. (Arī P.K. vecākais brālis Ādolfs X., kurš mira pāragri, bija mūziķis, studējis kompozīciju, kamēr otrs brālis Voldemārs K. savukārt darbojās baleta pasaulē.) Ar visu rosīgo dzīvi P.K. nekādu redzamāku titulējumu laikam nepieredzēja, tāpat viņa vārds nav redzams grāmatā Padomju Latvijas mūzikas darbinieki (Rīgā 1965). (Ligita Briedē, „Pēteris Komisārs, Literatūra un Māksla: 1974—6) 
Vijolnieks Jakovs Targonskis — 75 g.v., 14. II Maskavā. Dzimis Ukrainā, sākumā studējis pie L. Auera Pēterpilī, vēlāk absolvēja Maskavas konservātoriju (1933), pēc tam — paidagogs un orķestrants PS. Pēc kara profesors konservātorijā Viļņā (1945—52) un LX Rīgā (1952— 66), kur viņa skolnieki bija V. Zariņš, R. Lielmane, pašreiz, kamerorķestra diriģents T. Lifšics u.c.. J.T. darbojies arī kamermūzikā, Rīgā nodibinot un vadot Valsts filharmonijas stīgu kvartetu. „LPSR nopelniem bagātā mākslas darbinieka" titulu ieguvis 1963. g. — 1966. g. J.T. atgriezās Maskavā, kur vēl darbojies par konsultantu mūzikas skolās. (Voldemārs Stūresteps, "Profesoru Jakovu Targonski pieminot", Literatūra un Māksla: 1974—8 ) Paidagogs Arturs Lesnieks — 89-mūža gadā, 9. 111 Johanneshovā pie Stokholmas. Beidzis filoloģijas studijas Pēcerpils universitātē, studējis ari mūziku un tēlotājmākslu. Ilggadējs Rīgas I valsts ģimnāzijas direktors. Kopš 1949. g. strādāja par archlvāru Stokholmā un lidz aiziešanai atpūtā bija šās pilsētas cv. lut. latviešu draudzes ērģelnieks. (Leons Liepiņš, „Atkal nolūzis zars", Latvija: 1974—11 ) 
68 g.v., 30. VI Portlandē, Oregona. lX absolvents (vec. doc. A. Dēliņa klase, 1934), beidzis arī prof. P. Jozuus kordiriģēšanas klasi. 3. Jelgavas kājnieku pulka kaplemeistars (1935—40) un kordiriģents Jelgavā un Rīgā. Pēc kara vadīja kamerkori Eslingenā. Kopš 1949. g. līdztekus maizes darbam #idiom vadīja Portlandes latviešu kori, darbojās ASV rietumkrasta latv. dziesmu svētku padomē un bija virsdiriģents dziesmu svētkos Portlandē (1965). LM u.c.. periodiskos izdevumos apcerējis dziesmu svētku koncertus, kā arī recenzējis dažus citus muzikālus sarīkojumus. (Zigurds Ritmanis "Par šodienu un mūžību", Laiks: 1974—54; V. Likerts, „Diriģents Berķis aizsaulē", Latvija: 1974 -29) 

71 “Latvju Mūzika” nr. 8 (01.01.1975.) | Val. B.

Ārzemju skolās izglītību ieguvušie mūziķi 
1969 Rūta Gerke — beigusi dziedāšanas studijas Vīnē (Akademie der Musik und Darstellungskunst). Pasavas teātra soliste (soprāns); 1970. g. debitēja kā koncertdziedone ar Lejasaustrijas simfonisko orķestri Vīnē. Soliste latv. dziesmu svētkos Losandželosā (1970) un Ķelnē (1973). 1970 Baiba Nikiforova, Rietumu rezerves univers. klavierklases absolvente (Klīvlandē — 8.A., 1968) — ieguvusi mākslu maģistres grādu (M.A.) Ilinojas universitātē Urbānā. Turpina studijas nāk. grāda iegūšanai Klīvlandē. Aija R o 11 c — beigusi klavierstudijas Kolorado universitātē (Boulder pils.) ar mūzikas bakalaures grādu (8.M.) Retumis koncertējusi; par A.R. tālākiem plāniem ziņu trūka. Andris V. Stengrevics — beidzis mūzikas paidagoģijas studijas Fredonijas (Fredonia) kolledžā Ņujorkas valsts universitātē ar mākslas bakalaura grādu (B. A.). lecerējis darboties ASV kara flotē. Mārīte Vilka — beigusi klavierpaidagogu klasi Stokholmas mūzikas akadēmijā (bij. Fr. Bērvalda fonda stipendiāte). lecerējusi absolvēt solistu klasi» Aija V i n te r e-B r v g m a ne, Indianas universitātes (Bloomington, Ind.) mūzikas paidagogu klases absolvente (8.M., 1966) — ieguvusi mūzikas maģistres grādu (M.M.) Batlera (Butler) universitātē Indianapolē. Strādā par mūzikas skolotāju vidusskolā un ir Indianas latv. biedrības kora diriģenta palīdze, līdztekus vadot pašas dibināto sieviešu ansambli IDVASA. 1971 Marta B o r g i c 1 c, Dainas B. māsa — beigusi klavierklasi Depola (Dc Paul) universitātes mūzikas skolā Čikāgā ar bakalaures grādu paidagoģijā (B.M.Ed.). 1969. g- saņēma pirmo godalgu Kanādas latv. dziesmu svētku jauno mākslinieku konkursā; turpina studijas nākošā grāda iegūšanai Čikāgas konservātorijā. (Piezīme. LM 4. numurā, rindkopā par Dainu B. (379. lpp) aplam atzīmēts, ka viņas dzimtais uzvārds ir Ilstere. Pēdējais patiesībā ir abu mūziķu mātes (aktrises) Skaidrītes B. dzimtais uzvārds: Par D.B. sk. vēl 1972. gadu.) Ernests Brusubārdis, Viskonsīnas mūzikas kolledžas (konservātorijas) absolvents (8.A., 1963) — ieguvis tai pašā skolā maģistra grādu (M.M.) kamermūzikā. Strādā University School of Milvaukee, ir mūzikas nodaļas vadītājs, vada korus un orķestri, kā arī turpina diriģēt tēva dibināto latviešu kori. Virsdiriģents latv. dziesmu svētkos Losandželosā (1970) un Klīvlandē (1973) un pašreiz Amerikas latv. koru apvienības priekšnieks. Daira Langena (dz. Kalnāja), Rietummičigenas universitātes absolvente (vēsture, vācu vai.; 8.A., 1962) — beigusf klavierstudijas Endrjū universitātes mūz. nodaļā (Andrews U.; Berrien Spring, Mich.) ar maģistres grādu (Master of Piano Performance). Vada klavierklasi Lake Michigan kolledžā Bentonharborā, līdztekus koncertējot. 
Jānis Laurs — beidzis čella klasi Adelaides universitātes mūz. skolā ar bakalaura grādu (8.M.). Jau 1968. g. papildinājās vasaras kursos Interlochenā, Mičigenā, bet pēc studijām Adelaidē — Eiropā. Piedalījies visas Austrālijas jauno mūziķu konkursā; kādu laiku vadījis orķestri Norvudā. Rēgulāri koncertējis Austrālijā, Eiropā un 1974. g. arī Amerikā. Maija V i n te re, Detmoldas mūz. akadēmijas absolvente (mūz. paidagoga grāds, 1965) — beigusi klavieru meistarklasi Freiburgas mūzikas augstskolā. Mācījusies čella spēli un studējusi turpat kamermūzikas klasē. Audzinātāja min. augstskolā un vada pati savu studiju, līdztekus arī koncertējot. 1972 Daina B o r g i c 1 c, Depola universitātes klavierklases absolvente (8.M., 1969) un Fulbraita stipendiāte (Varšavā) — ieguvusi maģistres grādu (M.M.) Ziemeļrietumu universitātē Evanstonā, Ilinojā. Sniegusi patstāvīgus koncertus; bija soliste latv. dziesmu svētkos Ķelnē (1973). Jānis Zemzars — beidzis klavierklasi Klīvlandes mūzikas institūtā ar bakalaura grādu (8.M.). Mācījies pie V. Babina; turpina studijas prof. V. Vronskas klasē. Koncertējis kā amerikāņu, tā arī latviešu publikai. Inta Z v a g v 1 c, Rietumontario universitātes absolvente (franču vai., 1970?) — ieguvusi associate diplomu klavierspēlē Trīsvienības (Trinity) kolledžā Londonā, Anglijā. Klavierskolotāja; turpina studijas licenciātes tiesību iegūšanai. 1973 Uldis B a v m a n i s, Manhetenas mūzikas skolas absolvents (8.M., 1961; M.M., 1966) — ieguvis doktora grādu (D.M.A.) Istmaņa mūzikas skolā (Roč es teres universitātē). Disertācija: Violinistic Problems in Selected Symphonic Poems of Richard Strauss. Profesors Mount Union kolledžā Aliansē (Alliance, Ohio). Pianiste Irēna Dunkele (dz. Spriņ 
ģe), LX absolvente (prof. N. Kārkliņas klase, 1940) — Stokholmas universitātē ieguvusi filoloģijas kandidātes grādu mūzikoloģijā. Studiju darbi (zviedru vai.): Latviešu tautas dziesmas Jāņa Medina kompozīcijās un Vienas vārdformas divējādi paveidi Jāņa Mediņa latviešu tautas dziesmu tekstos. Māra Marta Ezerkalna, Hamiltonas mūzikas kolledžas absolvente (A.R.C.T., 1972) — beigusi klavierstudijas Mekmāstera (McMaster) universitātē Hamiltonā, Kanādā, ar mūzikas bakalaures grādu (8.M.). Turpina studijas nāk. grāda iegūšanai Rietumontario universitātē Londonā. Uga Grants, Tenesijas universitātes absolvents (8.5., 1967) — ieguvis mūzikas maģistra grādu (M.M.) Pībodija (Peabody) konservātorijā Baltimorā. Darbojas par paidagogu, līdztekus koncertējot (arī Eiropā). Inta Joz c p a, Nebraskas universitātes valodu nodaļas un klavierklases absolvente (1971?) — ieguvusi mūzikas maģistres grādu (M.M.A.) Jēlas (Yale) universitātes mūzikas skolā (New Haven, Conn.). Jau pirmajos studiju gados spēlējusi patstāvīgos, kā arī Linkolnas simfoniskā orķestra koncertos. Māra Jurj ā n c — beigusi Mount Union kolledžu (Alliance, Ohio) ar bakalaura grādu mūzikas paidagoģijā (8.M.E.). Strādā par skolotāju un turpina studijas nāk. grāda iegūšanai. Juris (George) Ķēniņš — beidzis čella spēles studijas Toronto universitātes mūzikas nodaļā ar bakalaura grādu mūzikā (B. Mus.). (Sk. arī 1974. gadu.) Laimdota Ristameca — beigusi studijas Gēteborgas universitātē Zviedrijā, iegūstot filoloģijas kandidātes grādu mākslas vēsturē un mūzikas pētniecībā. Lilija (Sabīne) Zobena, Londonas Kinga kolledžas mūzikas nodaļas absolvente (8.M., 1972) — ieguvusi tās pašas kolledžas paidagoģiskā institūta diplomu. Papildinājusies Belgradē, Jugoslavijā. Līdzas čella spēlei un dziedāšanai mācījusies arī kompozīcijas teoriju; 1969. g. saņēma godalgu Kanādas latv. dziesmu svētku jauno mākslinieku konkursā (komponistu grupā). 1974 Anda Gavara-Skuja — North Park kolledžā Čikāgā ieguvusi mākslu bakalaures grādu (8.A.) ar tiesībām mācīt arī mūziku. Turpina studijas nākoša grāda iegūšanai. Guntars G c d v 1 i s — beidzis studijas Ņujorkas pilsētas universitātē, iegūstot mākslu bakalaura grādus (8.A.) architektūrā un mūzikā (pēdējā G.G. saistījusi galvenokārt kompozīcijas māksla). Bija asistents min. universitātē; rosīgs darbinieks Ņujorkas latviešu ev.lut. draudzē, ALJA, 2X2 nometnēs un citur. Juris Ķēniņš, Toronto universitātes mūzikas nodaļas čella klases absolvents (B.Mus., 1973) — turpat ieguvis vēl bakalaura grādu mūzikas paidagoģijā (8.M.E.). Koncertē, vada jauniešu kori un darbojas LNJAK. Ingeborga Stāmure — beigusi dziedāšanas klasi Viskonsīnas universitātes mūzikas nodaļā Milvokos, iegūstot mākslu bakalaures grādu (8.A.). Turpina studijas opermākslā; koncertējusi kā amerikāņu, tā latviešu sarīkojumos. Pēteris Zariņš — beidzis klavierklasi Toronto karaliskajā konservātorijā ar A.R.C.T. grādu. Koncertējis latviešu sarīkojumos Kanādā. Anda Z i m ī te — beigusi klavierklasi Oberlīnas konservātorijā (Ohaijo) ar mākslu bakalaures grādu (8.A.). Turpina studijas nākošā grāda iegūšanai. 1969- g. saņēma pirmo godalgu Kanādas latv. dziesmu svētku konkursā (jaunāko pianistu grupā); rēgulāri koncertējusi kā patstāvīgos, tā citos koncertos. Pārskatot šo un agrākos sarakstus (LM 1., 2. un 4. num.), redzam, ka ārpus Latvijas speciālu izglītību ieguvuši jau 124 mūziķi. Mūsu saraksti gan nav gluži bez robiem, #idiom taču arī tā tie rāda, ka Rietumos dzīvojošo latviešu vidū mūzikālās izglītošanās tieksme nav mazāka kā pašā Latvijā. Tāpat gandrīz visi šie mūziķi var strādāt 
savā profesijā, kaut ari ne ikreiz tieši tai nozarē, kāda bija iecerēta studiju laikā. Diemžēl, daļa no jaunākiem mūziķiem jau pazaudējusi saites ar savu tautu, jo trimdas latvieši kompensētu darbu viņiem nespēj dot. Protams, līdzīgs stāvoklis ir arī citur: latviešu architektam jāprojektē svešu zemju celtnes, inženieris nevar celt tiltu pār Daugavu, un pat zobārsts neiztiks ar latvisku zobu lāpīšanu vien... Bet no šādām "praktiskām" profesijām (ja patīk, tām var pievienot arī orķestrantu) negaidām negaidāmo, turpretim talantīga dziedone vai pianists bez latviešu publikas (un bez latviska repertuāra) jau rada problēmatisku dilumu, kas mūsu nacionālajai nākotnei var kļūt bīstams. Laimīgā kārtā mūzikā — tāpat kā citās mākslās un literatūrā — aizvien bijuši arī fantasti, kas nedzīvo „no maizes vien”, #idiom un, optimiskāk palūkojot, pieminēto dilumu var arī neievērot. lepretim tiem, kuru vārdus (un foto) pēdējoreiz redzējām avīzēs viņu graduēšanas brīdī, mūsu sarakstos ir tikpat daudz, ja ne vēl vairāk citu mūziķu, kas nav aizmirsuši Latviju vēl šobrīd. Pēdējo vidū ir kā jaunas kordiriģentes un ansambļu vadītājas, tā arī jauni komponisti un koncertmūziķi, kuri raksta un mūzicē arī latviešu auditorijām. Tāpat klāt nākuši jauni darbinieki skolās un nometnēs, jauni koncertu recenzenti avīzēm, un mums ir pat pāra ļoti nopietni muzikologi, kurus tikpat nopietni interesē latviešu mūzika kā pētniecības objekts. Viņi visi veic kādu svarīgu, kaut ne uzreiz saskatāmu kopdarbu, kas skeptiķim var pat šķist tikai parasta vaļasprieka izpausme, bet bez kā mūsu nacionālās gara dzīves perspektīva būtu noteikti nedrošāka. Un ja nu šādi fantasti mums vēl ir (pat svešās zemēs dzimušo vidū), mūsu pienākums ir viņus ievērot un atbalstīt. Citādi arī viņi var vienreiz no mums šķirties, un šķiršanās, kā to rāda pieredze, nav tikai vienpusējs akts vien. 
(V.B.) 

73 “Latvju Mūzika” nr. 8 (01.01.1975.) | Val. B.

Atceres, apbalvojumi, koncertdzīve un citi notikumi 
(1973, 1974) 
Vecākais gaviļnieks 1973. gadā bija Toronto dzīvojošais kādreizējais Cēsu Sv. Jāņa draudzes ērģelnieks Kārlis Hartai an is, kam 10. VII aprita 90. mūža gads. 85 gadu slieksni tā paša gada 18. VII savukārt pārkāpa dziedonis un koncertrecenzents Kārlis Nīcis Sidnejā, bet 12. IX Čikāgā — dziedonis, kordiriģents un koncertrecenzents Eduards Ramats. Tālāk 80 mūža gadi 1973. gada 20.1 V Longailendā pie Ņujorkas aprita bij. operdziedonei Amandai Libert ei-R c b ān c i, kamēr Rīgā 20.X uz tikpat ilgu dzīves ceļu varēja atskatīties bij. operdziedone Milda Brechmane-Stengele. 7 5-gadniece tā paša gada 4.1 V kļuva Milvokos dzīvojošā pianiste un kordiriģente Alvīne S i ne p c, pēc kam 5.V111 Rīgā tikpat mūža gadu aprita muzikologam doktoram Jēkabam V ītoliņam un 13.X11 Bruklīnā — čelliniekam Kārlim M v n t er am. 1973. gadā 70-gadnieki kļuva komponists Helmers Pavasars Londonā un dziedone Lidija Maršalka Vašingtonā (abi dzimuši 19.V), kā arī Ņujorkā vai tās tuvumā dzīvojošas dziedones Fanija V ī ksna (26.V) un Elza Zebranska (1. VIII). 65 gadu slieksni jau tā paša gada 2.1 pārkāpa komponists un pianists Jānis Ķepītis Rīgā, bet 16.111 — Ņujorkas apkaimē dzīvojošais komponists Kārlis L i et i ņ š. Pārējie 65-gadnieki bija: komunistu masu dziesmu autors prof. Jānis Ozoliņš Rīgā (30.V), pianists Hugo Strauss Sanfrancisko (14.1 X), bez tam vēl pianiste Velta Dell e-G rāv 11 c Koloradospringā un ērģelnieks un koncertrecenzents Eduards Grīnvalds Grandra* pidu tuvumā (abi pēdējie 10.X). Beigās jāpiemin tie gaviļnieki, kam 1973- gadā aprita 60. mūža gads. Viņu vidū pirmais bija Kalamazū dzīvojošais kordiriģents un mūsu rakstu krājuma redakcijas sekretārs Roberts Z v i ka, kam apaļā gadskārta aprita 20.1. Pēc tam uz tikpat ilgu dzīves cēlienu 29.1 V Bronksā (Ņujorkā) varēja atskatīties pianiste, ērģelniece un kordiriģente Rita Pētersone, 18.V Rīgā — komponists un Jāz. Mediņa mūzikas vidusskolas paidagogs Jānis Līcītis un 14.V1 — arī Rīgā — ērģelnieks un LX paidagogs Pēteris Sīpolnieks. Reizē atzīmēsim 100 gadus, kas 1973. gadā pagāja kopš ērģelnieka un diriģenta Paula Jozu v s un dziedones Malvīnes Vīgn c re s-G rīnbergas dzimšanas (29.1 X un 25.X), kam līdzās vēl pieminami 30 gadi, kas 12.XII aiztecēja kopš komponista Jāņa Zālīša nāves, 25 gadi (24.1 V), kopš svešas zemes kapsētā guldīts komponists un ilggadējais LX rektors Jāzeps Vītols, un 10 gadu (19.VIII), kas jau pagājuši kopš komponista un kādreizējā NO direktora Jēkaba Poruka aiziešanas #euphemism. — Atceroties mūsu mūzikas dzīvi pirms 50 gadiem, var pieminēt 1923. gadā (laikam 26.11) NO notikušo R. Strausa Salomes pirmuzvedumu Latvijā. To bija sagatavojuši T. Reiters, P. Meļņikovs un J. Kuģa, titullomu tēlojot M. Brechmanei-Stengelei, 
bet pārējās lomas — A. Kaktiņam, R. Bērziņam, E. un O. Žubīšiem u.c.. Otrs izcils notikums — sakarā ar diviem franču mūzikas vakariem NO — bija Vincenta d'Endī ((d'lndy) viesošanās. Cita starpā izcilais komponists sastapās arī ar J. Vītolu, un LX viņu godināja, ieceļot par savu goda biedru. Abus notikumus pieminējām, lai parādītu, kā jaunās Latvijas mūzikas kultūra jau toreiz vērsās galvenokārt Rietumu virzienā, ko pašreizējie mūsu zemes okupanti vēl arvien ignorē un mēģina noslēpt. * Kā pirmais gaviļnieks 1974. gadā pieminams bij. kapelmeistars Ernests X v š k evics, kam 12.11 Pasadēnā (Kalifornijā) aprita jau 85. mūža gads. Tā paša gada 21. IV uz 75 mūža gadiem Ņujorkā varēja atskatīties bij. operdziedonis un LK paidagogs Viktors Stots, bet 15.V111 Sanfrancisko — vijolnieks un LX stīgu kvarteta kādreizējais altvijol nieks Eduards V ī ne r t s. Jau 70 mūža gadu 1974. gada 13.1 aprita mūzikāliju apgādniekam Alfrēdam Kalnājam, kas tagad dzīvo Floridā, pēc tam 18.IV — dziedonei un fiziskās audzināšanas profesorei Elfrīdai Karlson c i-B ē r z i ņ a i Londonā (Kanādā) un 3.X1 — vēl joprojām Fredriktonā (arī Kanādā) dzīvojošam komponistam Jānim Kalniņam. Rīgā 17.V11 70-gadniekiem piebiedrojās komponists un kompozicijas profesors Valentīns U t k i n s, bet Rietum vācijā kaut kad starp februāri un martu — komponiste un kordiriģente Tikla listere (dzimušai 29.11, viņai īstenāka jubilēšana arī šoreiz aizgāja secen...). 65. mūža gada slieksni tā paša gada 28. 111 pārkāpa rakstnieks, komponists un pianists Knuts Lesiņš Mineapolē, 10.VII dziedone un paidagogs Erna X v k a i neL a t i še v a Rīgā, bez tam 28.X Rīgā — komponists un profesors Ādolfs Skulte un 10.XI — arī Rīgā — vijolnieks un paidagogs Voldemārs Stūresteps. Beidzot jau 60 mūža gadi Abingtonā (Pensilvānijā) 17.1 X aizrituši šo rindiņu 
rakstītājam, bet 24.X Ļeņingradā — izcilajam un arī ārpus PS pazīstamajam simfonisku orķestru diriģentam Arvīdam J a nso n am. Citu atceru vidū 1974. gadā pieminējām pirms 100 gadiem 15.11 dzimušo un pirms 20 gadiem 20.X11 mirušo komponistu un tautas balsu vācēju Emīli Melngaili, kamēr 8.11 jau 15 gadu aiztecēja, kopš miris diriģents Arturs Bobkovics. Atgriežoties pie notikumiem pirms 50 gadiem Latvijā, vispirms jāatceras atkal NO. Pirmais tāds notikums 1924. gadā bija Jāņa Medina Uguns un nakts jaunās (viena vakara) versijas pirmuzvedums 2.11 ar pašu autoru pie diriģenta pults (rež. P. Melņikovs, dekor. J. Kuģa; Lāčplēsis, Spīdola un Laimdota — A. Kaktiņš, M. Brechmane-Stengele un A. Benefelde). Otrs notikums bija Musorgska Borisa Godunova uzvedums E. Melngaiļa instrumentācijā 3. V, diriģējot T. Reiteram (rež. P. Meļņikovs). Abi uzvedumi radīja daudz pārrunu, otrs pat ļoti kritiskas, taču pāra teikumos tās nevar atstāstīt. Piebildīsim tikai, ka Mediņš savu darbu pēc tam (1927) pārstrādāja vēlreiz, kamēr Musorgska darbs vēlāk atguva pa oriģinālvaibstam arī neatkarīgi no Melngaiļa pakalpojuma. Trešais izceļamais notikums NO bija Sen-Sansa Samsona un Dalilas pirmuzvedums Rīgā 6.1 X, ko bija sagatavojuši T. Reiters, P. Meļņikovs un L. Liberts, titullomas tēlojot R. Bērziņam un E. Žubītei. J. Zālītis par to rakstīja: „Lūk, kā likteņi rotaļājas: Musorgska redukcija par labu var nākt San-Sensa produkcijai!" Ārpus konteksta šos vārdus gan var pārprast, jo Borisa Godunova toreizējā neveiksmē vairāk vainojams bija režisors nekā instrumentētājs, taču sacītais vismaz liek nojaust brīvību, kāda tad varēja pastāvēt tiklab darbu darot, kā to vērtējot. Beigās vēl var atzīmēt 1924. gada 18. novembra svētku koncerta programmu, kurā atskanēja Jāņa Vītoliņa / simfonija, J. Vītola Dārgakmeņi un Jāņa Medina kant. Latvju dziesma un simf. tēlojums Imanta. Pirmo šādu koncertu NO sarīkoja jau 1923. gadā, un pēc tam tie rēgulāri notika ik gadu, turklāt tajos atskaņoja vienīgi latviešu skaņdarbus. 
Sietlas latviešu koris, ko vada Pēteris Galiņš, 1973. gadā atskatījās uz 20 darba gadu posmu. 
Tādu pašu darba jubileju aizvadīja Valža Aldiņa vadītā Rota Konektiketā. 

Jauka tradicija, kas trimdā tik tīrā veidā, diemžēl, nav kopta un ko okupētajā Latvijā savukārt nedrīkst pat atcerēties! * Tālāk, atgriežoties atkal mūsdienās, jāpiemin daži jubilāri mūsu koru vidū. 1973. gadā tādi bija P. Galiņa vadītais Sietlass latv. biedrības koris, E. Elguta vadītais vīru koris Daugavieši Čikāgā un V. Aldiņa vadītā Rota Konetiketā, kas visi atskatījās uz 20 darba gadiem. Sietlas korim un Daugaviešiem īpaši koncerti notika 5. V, bet Rotai 21.X. Nākošie jubilāri bija E. Freimanes dibinātā un tagad A. SkudrasKārkliņas vadītā Daina Toronto un V. Bendrupa vadītais Melburnas latv. biedrības koris Rota, kam 1974. gadā aprita jau 25. darba gads. Dainai jubilejas koncerts notika 23.111 (pulcējot pāri par 600 klausītāju!), kamēr par Melburnas Rotas jubilejas veidu mums ziņu vēl nebija. 1974. gada rudenī (9.1 X) jau 30 dziesmotu gadu savukārt aiztecēja vecākajai trimdas vienībai — Zuikas vīru korim Anglijā, ko tagad vada Aleksandrs Rūtenbergs un kas savu jubileju atzīmēja 28.X11 Korbijā. Latvijā šādu gan vecāku, gan jaunāku jubilāru, protams, daudz vairāk, bet visus tos mēs nedz zinām, nedz varētum atzīmēt. Pieminēsim vienīgi (kaut ar novēlošanos), ka jau 1972. gadā uz 30 darba gadiem atskatījās viena no izcilākām pēckara vienībām — Valsts akadēmiskais koris. Par tā pirmajiem gadiem (Ivanovā, sākumā arī Rīgā), kad korim vēl nebija augšējā apzīmējuma un tas dziedāja galvenokārt lētus maršus un "častuškas", var priecāties tikai komunisti. Turpretim vēlāk, kad programmā jau parādījās klasiskās Vītola un Melngaiļa dziesmas, kam sekoja Bacha Mateja pasija, Hendeļa Mesija, Mocarta un Verdi rekviēmi, Orfa Carmina burana u.c.. kapitāldarbi, šis koris darījis godu ne tikai latviešu tradicijai, bet arī koru kultūrai vispār. Kā jau profesionāla līmeņa lielpilsētas vienībai Akadēmiskajam korim gan arī ļauts iedrīkstēties vairāk pieskaitot citu tautu garīgās mūzikas iestudēšanu), bet Padomijā tas nav vienīgais paradokss, jo tās kungu kārta tāpat alkst pēc šā tā labāka, bez kā tā dēvētās masas var arī iztikt... Piezīmēsim, ka lielākie nopelni Akadēmiskā kora izaugšanā pieder }. Dūmiņam (1949—1960), pēc kam tā galvenais diriģents bija D. Gailis, bet pēdējā laikā — I. Cepītis. * 

Nākošais mūsu chronikas objekts — trimdā piešķirtās (un nepiešķirtās) balvas vai prēmijas. Lielāko no tām — proti, jau kopš 1963. gada pastāvošo PBLA Tautas balvu — neviens mūziķis līdz šim, protams, vēl nav saņēmis... Nomināls izņēmums — T.. Slaucītājs 1971. gadā, bet viņa apbalvošanā mūzikai bija sekundāra loma, turklāt pati balva bija "šoreiz bez naudas", un pats laureāts šo godu vairs nepiedzīvoja. Bez tam par (trimdas) tautas balvām kādreiz sauca arī tos tautiešu saziedojumus, ko savāca individuāli ārpus centrālajām organizācijām. Pēdējās, kas — graudā vai naudā — bija krietni prāvākas par pašreizējām Tautas balvām, attiecīgo jubileju reizēs (1949, 1954, 1960, 1961) saņēmuši A. Ābele, T. Reiters, J. Mediņš un H. Lūse (sk. arī Archtva X sēj.), bet tas mūsu konstatējumu par laiku pēc 1963 gada negroza. Kārtējās Ziemeļamerikas KF balvas, tāpat Kr. Barona prēmijas sakarā ar globālā KF nodibināšanu tagad kļuvušas par PBLA attiecīgajām balvām resp. prēmijām, un tās — tāpat kā Tautas balvu — kopš 1973. gada piešķir rudenī, laureātus paziņojot 18.XI sarīkojumos. Te piezīmējams, ka no visiem ASV latviešu ziedojumiem PBLA KF saņem tikai pusi, kamēr otra puse paliek ALA KF rīcībā, ko tāpat kā agrāk sadala jau pavasarī. Kaut izklausās sarežģītāk, svarīgākais faktiski nav mainījies: KF Okupētajā Latvijā (jau 1972. gadā) 30 darba gadu posms aprita Valsts akadēmiskajam korim, ko pēdējā laikā vada I. Cepītis. līdzekļu lielāko daļu joprojām saziedo ASV latvieši, kamēr to sadalē arī pirms 1973. gada atsevišķu kontinentu vai valstu pieprasījumus pārāk strikti nešķiroja. Manāmāka pārmaiņa ir tā, ka dažu biroju vai individuāli pieprasījumi tagad sasniedz abus fondus, tā ka arī daži piešķīrumi notiek divi lāgiem — daļu no pieprasītās summas piešķirot pavasarī, daļu — rudenī (sk., piemēram, ziņojumus Laikā 1973-36, 71). Pēc jaunās kārtības ALA KF 1973. gadā, pēc "technisko" izdevumu atskaitīšanas (2212 dol.), varēja sadalīt 6200 dol., bet globālais KF — ap 9000 dol. No pēdējās summas 2000 dol. piešķīra piecām goda balvām, bet 600 dol. — trim Kr. Barona prēmijām. Diemžēl, goda balvu mūzikā arī šoreiz (tāpat kā abos iepriekšējos gados) nepiešķīra vai — kā bija lasāms Laikā — tās piešķiršanu "atlika". Dziesmu svētku simtgades brīdī tas gan šķita savādi, bet — ko runas vīri nolemj, tas paliek, un vairāk par to nav vērts runāt. Toties mūzikai tika viena Kr. Barona prēmija, ko par darbību mūzikas paidagoģijā saņēma komponists Andris Vītoliņš Zviedrijā. Bez tam pavasarī ALA KF bija piešķīris 200 dol. mūzikas stipendijām, bet šīs summas izlietošana nav gluži skaidra. Lieta tā, ka jau februārī Draudzīgā aicinājuma sarīkojumā Klīvlandē, kurā ALA priekšsēdis Dr. I. Spilners pasludināja Latviešu dziesmu gadu (sic/), Kultūras biroja vadītājs M. Grīns ziņoja, ka paredzētas plašākas jauno mūziķu sacensības (Laiks: 1973 — 10) ar stipendijām 2000 dol. kopvērtībā (sk. arī Laika nāk. numuru). Tai pašā reizē Klīvlandē jaunatnes izglītībai saziedoja 2500 dol., un, kaut gan avīzē tas tieši nebija teikts, varēja secināt, ka solītie 2000 dol. nāks no šā saziedojuma. īsā starplaika dēļ (divi mēneši) un varbūt vēl aiz kāda iemesla atsaucība sacensībām bija, diemžēl, pamaza, un kārtējā ALA valdes sēdē jūnijā (sk. Laiku: 1973—49) atklājās, ka stipendijas piešķirtas tikai diviem jauniešiem: Anitai Rubenei Filadelfijā dziedāšanas studijām (150 dol.) un Ērikam Viļumam Kolumbus pilsētā klavierspēles studijām (350 dol.). No 2000 dol. pāri palika tātad 1500 dol., ko vēlāk, jādomā, izlietoja vai rezervēja citām jaunatnes vajadzēm. Bet kāpēc tam pašam (?) mērķim vēl bija jāpiešķir sākumā min. 200 dol.? Jeb te notikusi līdzīga līdzekļu pārskaitīšana no viena konta otrā, kā tas laikam bijis ar tiem „nedeldējamiem" 3500 dol., ko ALA savā laikā saņēma no Ņujorkas dziesmu svētku atlikuma ? Mūsu nolūks nav meklēt kādu strīdu vai radīt šaubas, bet, ja nu mūsu sabiedrība aizvien bijusi tik atsaucīga vai ikkuram labam mērķim, tad tai ir arī tiesības skaidri zināt, kur un kā viņas atsaucība likta lietā vēlāk. — 1974. gadā ALA KF līdz ALA kongresam ziedojumos saņēma 13-060 dol., kam klāt nāca vēl ap 1400 dol. pārpalikums no iepriekšējā gada (sk. Laiku: 1974-36). Atskaitot kārtējos ziedojumu vākšanas izdevumus un pusi rezervējot globālajam KF, ALA KF varēja sadalīt 6150 dol.: izglītības, kultūras un sporta birojiem 1650, 1550 un 300 dol., grāmatu apgādam 1000 dol. un septiņiem citiem pasākumiem — 1650 dol. Mūzikai šai sadalē tika 100 dol., kas ietelp kultūras biroja summā un ko paredzēja jaunām skaņu platēm. PBLA KF rīcībā 1974. gada rudenī savukārt bija 13.020 dol.: no ASV, ieskaitot starplaika papildinājumu — 10.000 dol., no Kanādas — 2000 dol., bet no Austrālijas un Eiropas — 520 un 500 dol. (sk. Laiku: 1974-86). No šiem līdzekļiem apmēram ceturto daļu (3400 dol.) piešķīra septiņām goda balvām un trim Kr. Barona prēmijām, bet pārējo naudu — ap 20 citiem pasākumiem vai mērķiem (to vidū jaunajam Latviešu institūtam 3400 dol.). No septiņām goda balvām viena šoreiz tika arī mūzikai: to par trešo simfoniju piešķīra komponistam Jānim Kalniņam Kanādā. Bez tam ("mūzikas sektorā") globālais fonds piešķīra 100 dol. „stabulēšanas mācībai bērniem", 200 dol. — koklēšanas mācībgrāmatas 2. daļai un otrus 200 dol. — skaņu platēm. Kopā ar pavasara piešķīrumu pēdējām tad nu ir jau 300 dol., un, ja ALA kultūras biroja mūzikas nozarei šo summu kaut kā vēl laimēsies pavairot, iespējams, ka līdz nākošai ALA platei pārāk ilgi vairs nebūs jāgaida... Jāpiebilst gan, ka šai pieticībā paši fondi tomēr nebūtu jāvaino, jo kā vajadzēs, tā pieprasījumi aizvien pārsnieguši līdzekļus. Tā tas bija arī 1974. gadā, kad globālajam KF nācās izlemt ap 40 lūgumu un pieprasījumu, kuros minētās summas kopā pārsniedza 40.000 dol., tātad trīsreiz tik, cik fondam bija skaidrā naudā. Nākošais iestādījums, kas piešķir gadskārtējas balvas, ir K. Goppera fonds. Tā mērķi ir šaurāki un līdzekļi mazāki, bet ar visu to tas jau vairākas reizes atbalstījis arī mūziku. Tāda reize pienāca atkal 1973. gadā, kad Goppera fonda balvu (500 dol.) 
par dziesmu spēli Meža teika saņēma komponists Andrejs Ja n s o ns. Bez tam tai pašā gadā šā fonda atzinības rakstu saņēma mūzikas paidagoģijā tāpat pazīstamā pianiste Guna Ka 1 mīt e-S ku j i ņa. 1974. gadā K. Goppera fonda balva mūsu mūzikai toties pagāja secen, un vienīgās saites ar to bija trīs atzinības raksti, kurus par mūzikālo darbu grāmatas 88 latviešu tautas dejas un apdares sagatavošanā piešķīra M. Ezerkalnai, A. Jansonam un I. Saksam. Rakstot par fondiem, beidzot vēl jāpiemin pirms dažiem gadiem privātā iniciatīvā dzimušais Latviešu fonds (Latvian Foundation Inc.). Tā darbība balstās uz augļiem, ko dod fonda dalībnieku aizdevumi (1000 dol. katrs), un 1973- gadā šis 
Dainas koris Toronto, ko vada Alma Skudra-Kārkliņa. 1974. gadā aizvadīja 25 gadu jubileju. 
fonds varēja sadalīt jau 5000, bet 1974. gadā — 7500 dol. Atšķirībā no pārējiem fondiem, LF nepiešķir balvas, bet izsniedz atbalstu atsevišķu darbu projektiem, kuru svarīgumu balsojot izšķir fonda dalībnieki. 1974. gadā. LF atbalsts bija pieprasīts 18 projektiem, un pēc ziņām Laikā (1974-76) to piešķīra sešiem projektiem resp. to autoriem, viņu vidū arī 6. vietā "iebalsotajam" V. Bērzkalnam „Latviešu mūzikas vēsturiskās vārdnīcas" manuskripta sagatavošanai. Sakarā ar vēl skaidrojamu 5. projekta atbalsta lielumu, sestā projekta atbalsts gan vēl nav gluži drošs, tā ka Laika ziņojums daļēji būs bijis pāragrs, bet tādas kļūmes jau gadās, un jāsamierinās vien būs. Ka LF nebūt nav tik ekskluzīvs, kā to raksturojuši daži malā stāvētāji, redzam no tā, ka tas atbalsta arī darbus, kas jau iesākti un kam saņemti līdzekļi no citiem avotiem (kā, piemēram, 1. projekts). Vēl vairāk: 1974. gadā LF atbalstu saņēma pat ALA izglītības birojs (plānotās Latvijas vēstures mācībgrāmatas sagatavošanai), pie kam šis projekts balsošanā ieguva 3. vietu, LF dalībniekiem tātad nav tik svarīgi, kas atbalstu pieprasa, kā tas, cik svarīgs ir pats projekts, un, ja no šīs nostājas LF neatkāpsies, tā panākumi nākotnē būs redzami arī citos, ne tikai financiālos pārskatos vien. * 
Pievēršoties pašai mūzikas dzīvei, par lielāko notikumu aiztecējušā starplaikā jāatzīst, bez šaubām, latviešu dziesmu svētku simtgades sarīkojumi, kam LM jau veltījusi turpat visu viena numura telpu. Pēc tam klāt nākuši vēl pāra jauni fakti, kurus tāpat vērts atzīmēt arī šeit. Runa par Klīvlandē notikušo dziesmu svētku financiālo pusi. Pēc presei sniegtām ziņām (sk., piemēram, Laiku: 1974-29), Klīvlandē tika ieņemti 170.889 dol., kas rāda, ka apgrozījums šoreiz bijis apmēram pustik lielāks nekā IV Amerikas vai V Kanādas latviešu dziesmu svētkos. Tai pašā laikā — un vēl straujāk — pieauguši arī izdevumi, sasniedzot jau 162.000 dol. robežu, tā ka tīrais atlikums šoreiz bija vairs tikai 8.889 dol. 
vai apmēram 5% no ieņēmumiem. Tālāk zīmīgi, ka šoreiz bijis jāpiemaksā visiem trim koncertiem: garīgajam—2s2s, simfoniskajam — 3603 un koru koncertam — 6249 dol., — kopā tātad 12.377 dol. Bez tam 1702 dol. lielu iztrūkumu radījusi tēlotājas mākslas izstāde. šie minus skaitļi iepretim visam apgrozījumam, protams, nav pārāk lieli, un tos atsvēra galvenā balle vien, no kuras pāri palika vairāk nekā 16.000 dol. Domājot par nākošiem svētkiem, Klīvlandes financialā aina tomēr brīdina, ka turpmāk tik optimistiski vairs laikam nevarēs saimniekot. Bez šaubām, dziesmu svētkus nerīkojam, lai gūtu kādu materiālu peļņu vien, bet bez drošiem financiāliem pamatiem var paputēt arī viens otrs tīri mūzikāls vai idejisks mērķis. Kā būtu bijis, ja dziesmu svētku simtgades sarīkojumi iekristu nevis 1973., bet 1974. gadā, kad saimnieciskā krize un inflācija jau bija sākusies? Bez tam Ķelnes dziesmu svētkos, par kuru saimniecisko pusi precīzāku skaitļu mums vēl nav, tautieši sakarā ar svārstīgo naudas tirgu bijuši jau manāmi piesardzīgāki nekā, piemēram, vēl tikai 1968. gadā Hanoverā. Bet — labs, kas labi beidzas, un, ja arī Klīvlandes dziesmu svētku tīrā atlikuma nosimte bija pamaza, tā tomēr nebija tikai "nomināla". Tai pašā laikā avīzes ziņoja arī šā atlikuma sadali, kas notika saskaņā ar agrākiem nolīgumiem, proti: 35% no minētiem 9000 dol. rīkotāji novēlēja korapvienībai, 30% — ALA, 10% — Tautas deju apvienībai un 25% — Klīvlandes latviešu organizācijām. Izņemot ne gluži saprotamo iecirtību, kas radās sakarā ar ALA daļā ieskaitītiem "tālāk nododamiem" 400 dol. Nacionālajam fondam citādi atlikuma sadale beidzās saderīgi, un ar to tad arī beidzās pašas svētku komitejas darbība. Un tagad gaidīsim nākošos svētkus: vispirms 6. ASV rietumkrasta latviešu dziesmu svētkus Sietlā (1975) un 6. Kanādas latviešu dziesmu svētkus Toronto (1976), bet pēc tam — 4. Eiropas latviešu dziesmu svētkus, kas šoreiz paredzēti Londonā (1977), un 6. visas Amerikas latviešu dziesmu svētkus (1978), kuru rīkošanu jau Klīvlandes svētku laikā uzņēmās Bostonas latvieši. Tālāk atzīmēsim svarīgāko, kas 1973. un 1974. gadā notika mūsu kārtējā vai parastajā koncertdzīvē. No statistiskās puses raugoties, pēdējā straujāku pagriezienu — augšup vai lejup — nav bijis. Pēc šo rindu autora savāktām ziņām Ziemeļamerikā, kur koncentrējas apmēram % no visām šā veida aktivitātēm trimdā, 1972./73. g. sezonā notika 142, bet 1973./74. g .sezonā — 141 koncerts, (šais skaitļos, protams, neietelp tie latviešu mākslinieku koncerti, ko rīko amerikāņi vai kanādieši). Salīdzinot ar LM 6. numurā (569- lpp ) iespiesto tabulu, redzam, ka augšējo skaitļu novirze no trīs iepriekšējo sezonu caurmēra ir apmēram 2% (pēdējām sezonām par labu), bet, tā kā mūsu skaitļi nepretendē uz pilnīgu precizitāti, tad ar šo noslieci daudz rēķināties nevar. Tāpat visumā līdzīgu ainu rāda sarīkojuma veidu grupējums: arī divi pēdējās sezonās pirmā vietā bijuši solistu koncerti (71 resp. 57 sarīk.), otrā — koru un ansambļu koncerti (42 resp. 53 sarīk.) un pēc tam — vairāku mākslinieku kopkoncerti (29 resp. 31 sarīk.). Bez tam otrā grupā šoreiz dziedoņiem priekšā aizsteigušies instrumentālisti, taču šādu pārmaiņu tik mazu skaitļu robežās rada viena pati rosīgāka turneja, tā ka arī tai lielākas nozīmes nav. Trešais svarīgākais fakts ir koncertu skaits atsevišķos centros, bet arī šai ziņā pēdējā aina ir līdzīga agrākām. Apmēram puse koncertu joprojām notiek piecos sešos aktīvākos centros (šoreiz jāatzīmē Toronto, Klīvlandē, Ņujorka, Čikāga, Milvoki un Kalamazū), bet otra puse — 30 pārējos centros, pie kam 12—13 vietās bijis tikai viens koncerts sezonā. Augšējā statistika, kas jāatzīst par vienu no tiešākām mūsu koncertdzīves mērauklām, tātad rāda, ka atpakaļ gājuši gan vēl neesam, bet tāpat neesam gājuši uz priekšu, un šī pieticība optimismu nerada. Ziemeļamerikā vien mums ir pāra duču tādu mākslinieku, kas būtu jādzird visiem mūzikas mīļotājiem, un gandrīz tikpat varētu viesoties no citiem kontinentiem, bet cik viņu vidū ir to, kas šādā situācijā var koncertēt kaut cik regulāri? No dziedoņiem abās sezonās kopā Ziemeļamerikā solo koncerti bijuši 15 māksliniekiem, un šādi koncerti notikuši 54 reizes. Taču tikai A. Vaivode varējusi dziedāt 11 koncertos (divās sezonās!), bez tam pa 6 koncerti bijuši A. Holcmanei, A. Kurmiņam un P. Lielzuikam, kamēr citiem nācās samierināties ar 4, 3, 2 un dažiem pat ar 1 koncertu! Daļa šo un vēl kādu 10 citu dziedoņu vārdi gan vēl redzami arī trešās koncertu grupas sarakstā, taču skumjo kopainu tas negroza. Instrumentālistu sarakstā savukārt redzami 19 mākslinieki, kas spēlējuši 74 koncertos. Viņu vidū visvairāk koncertu (25) bijis V. Treimanim, bez tam 8 koncerti bijuši viesim J. Lauram, 6 — viesim G. Larsenam un 5 — mūsu pašu A. Zirnītei, kamēr pārējiem māksliniekiem divu sezonu laikā bijuši tikai 4, 3, 2 vai pat tikai 1 koncerts! „Pārējo" mākslinieku vidū redzam pat mūsu izcilāko pianistu A. Ozoliņu, kam latvieši spējuši sarīkot tikai četrus koncertus. Tātad... bet nav jau vērts atkārtoties. Svarīgākos 9 "punktus" mūsu koncertdzīves tālākai pastāvēšanai jau minējām LM 6. numurā, bet vai tos lasīja tie, kam šie "punkti" domāti visvairāk un kas vēl varētu kaut ko labot? Runāts jau tiek, starplaikā pat pārspriesta līdzšinējo un eventuālu jaunu koncertrīkotāju darba koordinēšana, taču tas arī viss. Tai pašā laikā viena no vecākām, proti, Filadelfijas latviešu koncertapvienība 1974./75. g. sesonā jau vairs nedarbojas — nav vairs rezerves kapitāla, trūkst darbinieku... Bet Filadelfijā un tās apkaimē ir 100—150 kārtēju koncertgājēju, no kuriem 20—30 šad tad vēl aizbrauks uz simt jūdzes tālo Ņujorku, kamēr pārējiem būs atkal jāsamierinās ar t.s. gadījuma koncertiem... ja tādi vēl gadīsies. Bet — varbūt labāk kaut kas nekā nekas. 
Ja statistiku mēģinām aizmirst, viena otra cerīga zīme vēl paliek. Bez lielajiem dziesmu svētku sarīkojumiem arī mūsu „parastajā" koncertdzīvē bijuši notikumi, ko vērts atcerēties vēlāk. No tiem atzīmēsim atsevišķi vispirms dažus plašākus kopsarīkojumus. Par dziesmu svētku simtgades gadā Sidnejā notikušajiem kultūras dienu koncertiem jau lasāms citā vietā, bet technisku apstākļu dēļ vēl neesam pieminējuši iepriekšējā gada līdzīgus sarīkojumus. Runa par Austrālijas latviešu 22. kultūras dienām, kas norisa Adelaidē laikā no 1972. gada 5. decembra līdz 1973. gada 7. janvārim. Pēc ziņām vadonī un avīzēs (sk., piemēram, ziņojumu "Pagrieziens uz jaunaudzes pusi", Laiks: 1973-7) šais piecās nedēļās Adelaidē notika pāri par 30 dažādu sarīkojumu un sanāksmju, no kā visa mūs interesē vairāki koncerti. To vidū pirmais bija otrdienas vakarā, 26. decembrī, notikušais atklāšanas koncerts, kurā piedalījās dziedoņi V. LiepiņaBērziņa, M. un Dz. Veides, jaunās paaudzes vijolniece M. Zaķe un pianiste M. Tumule, bez tam vēl stīgu kvartets (M. 
Svilāne, L. Vīksna, J. Ezergailis un J. Svilāns), kā arī Sidnejas vīru koris H. Rutupa vadībā un vismaz 100 dziedātāju lielais Adelaides latviešu biedrības koris K. Svennes vadībā. Līdzās jau visai pazīstamai mūzikai (solo dziesmas), šai koncertā atskanēja arī daži mazāk pazīstami darbi — piemēram, Jāņa Medina 1946. gadā komponētā stīgu kvarteta pirmā daļa un H. Pavasara kantāte Atzīšana (ar austrālieti Dž. Holu pie ērģelēm). Otrs tīri mūzikāls sarīkojums bija kopkoru koncerts 29. decembrī. Tajā piedalījās 8 jaukti un 2 vīru kori ar apmēram 225 dziedātājiem diriģentu V. Bendrupa, E. Ozoliņa, H. Rutupa un K. Svennes vadībā. Programmā, himnas neskaitot, ietilpa 16 kordarbi, kuru vidū kaut cik jaunāku darbu šoreiz gan nebija. Bez tam 26. decembrī vēl notika īpaša jaunatnes pēcpusdiena ar tīri interesantu (un arī latvisku) programmu, kurā jaunākiem spēlmaņiem līdzās vēl muzicēja kokļu ansambļi un M. Svilānes vadītais Adelaides jauniešu koris. Pārējā norisē atzīmējama vēl „raibā pēcpusdiena" (30.XII) un tautas deju sarīkojums (28.XII), kas pulcējis pat vairāk publikas nekā koru koncerts, tāpat jāpiemin vēl Latviešu mūzikas krātuves skate, kas bija atvērta no 25. līdz 31. decembrim, šo LAA kultūras nozares paspārnē #idiom izveidoto krātuvi joprojām pārzina E. Biezaitis, un tajā pašreiz ir jau gandrīz 10.000 archīvāliju, kuru kopijas pret samaksu var iegūt arī citur dzīvojoši interesenti. Cita starpā LMK nesen laida klajā tās rīcībā esošo latviešu skaņdarbu katalogu, ko par 3 dol. var dabūt dažās grāmatnīcās vai pasūtinot pa pastu (29 Airport Road, Brooklyn Park, S.A. 5032, Australia). — Atgriežoties atkal Amerikā, jāatzīmē 1973. gada 23. aprīlī Bostonā notikusī 24. Amerikas latviešu baptistu diesmu diena, kas pulcēja 116 dziedātāju diriģentu V. Baštika un A. Purva vadībā. Nākošā (25.) šīs konfesijas dziesmu diena notika Kvēkertaunā (Pensilvēnijā) 1974. gada 28. aprīlī, un tajā ap 110 dziedātāju lielo kopkori līdzās V. Baštikam un A. Purvam vēl vadīja Ed. Baštiks un E. Ķēris. Kā parasti, abi koncerti bija rūpīgi sagatavoti, un tiem netrūka arī atsaucīgu klausītāju (abās reizēs ap 600), bet atsevišķus skaņdarbus, kā arī pilnīgu visu piedalījušos mākslinieku sarakstu ierobežotās telpas dēļ šoreiz, diemžēl, nevaram atzīmēt. (Par 24. dziesmu dienu vairāk lasāms M. Efertes recenzijā Laika 1973. g. 39. num., bet par otru sarīkojumu — V.Z. ziņojumā tā paša laikraksta 1974. g. 37. num.) Nākošais atzīmējamais notikums bija 4. dziesmu dien a s Gare zc r ā 1974. gadā, laikā no 30. augusta līdz 1. septembrim. To kopkoncertam — svētdien, 1. septembrī — bija pieteikti 9 kori, 3 sieviešu ansambļi un 5 vīru kori un ansambļi, — kopā 17 vienības ar apmēram 490 dziedātājiem. Tālākie kori atbrauca gan tikai daļējā sastāvā, tā ka uz estrādes redzam tikai kādu pusi no pieteiktā kopskaita (sk. foto), taču pašu dziedāšanu tas neietekmēja. Klausītāju šoreiz bija ap 3000 (tātad apmēram tā pati proporcija kā lielajos dziesmu svētkos). Programmā, himnas neskaitot, bija uzņemtas 17 dziesmas (no kurām sakarā ar komponista simtgadi astoņas bija E. Melngaiļa), un tās diriģēja E. Brusubārdis, A. Kalnājs, A. Vintere-Brugmane, 
Baptistu draudžu koru 25. dziesmu dienas kopkoris Kvēkertaunā (1971), 
V. Aparjods un R. Zuika. (Vairāk par šo koncertu G. Plostnieces recenzijā „Dziesmas dziesmu lejā", Laiks: 1974-73.) Otrs tīri muzikāls sarīkojums Garezerā bija jauno mākslinieču koncerts 31- augusta vakarā. Tajā piedalījās D. Borgiele, D. Langena, L. Aļļe, A. Rubene un I. Stāmure, klavierpartijas spēlējot G. Plostniecei un V. Treimanim. Izņemot D. Langenas atskaņoto Bēthovena 30. klaviersonātu (op. 109) un D. Borgielas Albēnisa Trianu, pārējie skaņdarbi bija latviešu: piecas J. Poruka dziesmas (I. Stāmure), pa trim Jāņa un Jēkaba Mediņa dziesmām A. Rubene), bez tam vēl E. Senfelda Rapsodija par latviešu tautas dziesmām (D. Borgiele) un T. Ķēniņa Diversijas par kādu čigānu dziesmu (L. Aļle). Pēc ziņām Laikā (1974---72) šo interesanto koncertu dzirdēja ap 300 klausītāju, un par to plašāku recenziju Laika 75. numurā sniedza A. Purvs. Tālāk Garezerā notika vēl plašāks tautas deju uzvedums un kāds pusducis citu sarīkojumu, bet tie LM lasītājus nevar interesēt. Bez tam mūsu kori pēdējā laikā apvienojuši spēkus vēl citās reizēs, kā tas bija Sidrabenes talkā" Toronto tuvumā (1972. g. 27.V111), Daugavas vanadžu kopkoncertā (1973. g. 27.V), Latgales kultūras dienās Toronto (6.X), Kultūras dienās Čikāgā (10.111), Viestura, Jundas un Kalamazū vīru kora kopkoncertos 1974. gada sākumā Toronto, Monreālā un Kalamazū, komp. J. Kalniņa jubilejas koncertā Kalamazū (2.X1) un vēl šur tur. No patstāvīgiem sarīkojumiem savukārt jāatzīmē Dziesmu Vairoga gadskārtējie koncerti 1973. g. 12.V un 1974. g. 19-V Kalamazū (Melngaiļa programma, ko atkārtoja vēl Čikāgā), tāpat Sv. Andreja draudzes kora gadskārtējie koncerti Toronto 1973. g. 14.1 Vun 1974. g. 6. IV, Dainas kora jubilejas koncerts Toronto 1974. g. 23.111 (ar sekojošu viesošanos Čikāgā un Kalamazū), Konetiketas Rotas koncerti pašu mājās, Ņujorkā, (1974. g. 19TV) un Katskiļu nometnē, kā arī vēl viena otra kora koncerts, ko, ja telpa atļautu, varētu atzīmēt arī šeit, ne anonīmajā statistikā vien. Mazāku vienību vidū jāpiemin vīru ansamblis Kalvis, kas pēc jaunas programmas koncerta Toronto (1972. g. 28.X) ciemojies arī Klīvlandē, Bostonā, Filadelfijā, Detroitā, Indianapolē un Kalamazū. Tāpat sakarā ar jaunu programmu Ņujorkā (1973. g. 20.V), dažos citos centros (Mančesterē, Toronto, Filadelfijā) koncertējis Ņujorkas kokļu un dziedātāju ansamblis. Pa koncertam vai vairāk ārpus "mājām" starplaikā bijis ari Klīvlandes Tēvzemei, Čikāgas Daugavas vanadžu ansamblim, Indianas DV sieviešu ansamblim (IDVASA), Monreālas koklētājām un dainotājām (sk. A. Sturma recenziju ,Jaunatne mūzicē", Laiks: 1973-26) un — gan pilnā, gan daļējā programmā — arī Toronto sieviešu korim Zīle. Pēdējo pirms dažiem gadiem nodibināja un vadīja A. Andersone-Plampe, bet 1974. gadā viņa no diriģentes amata atteicās, un tagad šo itin spirgto vienību vada A. Purvs. Tālāk vēl jāpiemin brāļu P. un M. Aldiņa ansamblis un G. Plostnieces izaudzētais Filadelfijas meiteņu ansamblis, kas jau itin respektējamu līmeni parādīja tautas dziesmu koncertā centrālajās kultūras dienās 1974. gadā Filadelfijā. ASV rietumdaļā (Portlandē) starplaikā izaudzis jauns vieglākas mūzikas jaukts ansamblis Dzintars, ko vada pian. B. Ritmane-Ose un kas pāra reizes gadā (kā, piem., Sanfrancisko 1973. gadā) spējis pulcēt pat pilnāku zāli nekā izcilākie solisti. Pēc tam Dzintaram Sietlā piebiedrojās meiteņu kvintets Staburadze, kas laikam arī dzied "populārāku" mūziku. Šie ansambļi — tāpat kā izcilā R. Paula vienība Rīgā — acīm redzot vēlas pildīt robu, ko jūt tie, 
kas mākslā meklē galvenokārt izklaidēšanos un paši savu tuvību, kas var būt pat ar sava veida nacionālu zemtoni. Un tomēr — vai kāda daļa no tiem, kas tā jūsmo par šāda veida ansambļiem, nevarētu kādreiz paklausīties arī to mūžos nezūdošo mūziku, kas dzirdama, piemēram, jaunā A. Ozoliņa, A. Rundānes vai A. Zirnītes koncertos? Domājot par jaunatni, nevar nedomāt arī par kādu vecākās paaudzes daļu, ko savukārt aizrauj tā “nostalģija", ko kopj, piemēram, „bijušo karavīru uzvedumi" vai tāds "mūzikls" kā Kādreiz, kad mēs jauni bijām... Es neapšaubu ne patiesu patriotismu, nedz karavīru varonību, bet — kas kādreiz lieti derēja frontes teātrī, ir tikai anachronisms pašreiz, un kāda gan vērtība savukārt "mūziklam", kas nav nekas vairāk kā no modes izgājušas modes skate? Tāpat tikai spēku, laika un naudas izšķiešana ir trimdā improvizētie cittautu operešu uzvedumi, no kuriem kāds jau noticis pat Kanādā. Protams, šādas "bagāto nabagu” #irony rosmes varētu arī ignorēt, jebšu ignorēšanu bieži vien pārprot, un tad varbūt tomēr ir labāk pateikt pāra taisnus vārdus. — 

Beidzot šo chronikas daļu, mums vēl jāatzīmē starplaikā notikušie koklētāju salidojumi. Pēc LM 6. numurā atzīmētajām kokļu dienām Monreālā un Līdsā (Anglijā), nākošie šāda veida sarīkojumi notika Milvokos (1972), Priedainē (Ņudžersijā, 1973) un Sietlā (1974). Visi šie salidojumi bija labi organizēti, un to laikā notika arī pa publiskam koncertam, par ko — vairāk vai mazāk — bija lasāms arī avīzēs (sk., piemēram, Laiku: 1972-86, 1973-82, 1974-75). Vēl jāpiemin, ka Milvoku salidojums bija nosaukts par 8., bet Priedaines salidojums — par 9. kokju dienām, kamēr Sietlas sarīkojumam rīkotāji bija izvēlējušies 1. Amerikas rietumkrasta kokļu dienu apzīmējumu. * Tālāk atzīmēsim starplaikā notikušos autorkoncertus. 1973. gadā tādi bija sarīkoti J. Vītolam, V. Ozoliņam, V. Baštikam un V. Dārziņam, bet 1974. gadā — E. MelngaiKm, A. šturmam un J. Kalniņam. Bez tam LM vēl neatzīmēts palicis pirms trim gadiem notikušais J. Graubiņa atceres koncerts. Jēkaba Graubiņa skaņdarbiem veltīto koncertu komponista meitas G. Simones ierosinājumā bija sarīkojuši Sanfrancisko latviešu mūziķi, un tas notika 1972. gada 29. oktobrī, tātad patuvu J. Graubiņa 11. nāves dienai. Koncertu ievadīja pianistes M. Vīnertes pārskats par komponista dzīvi un darbiem, kam sekoja trīs R. Rekšānes atskaņotās miniatūras no Vēstulēm labākajam draugam, piecas M. Grimmas un trīs G. Simones sniegtās solo dziesmas un trīs skaņdarbi, ko atskaņoja vijolnieks E. Vīnerts (ar H. Strausu pie klavierēm). Bez tam šai koncertā atskanēja duets Kad es dziedu (G. Simone, A. Grīslis), piecas dziesmas sieviešu ansamblim un vīru kvarteta sagatavotā Lāčplēšu dziesma (sk. M. Vīnertes recenziju "Jēkaba Graubiņa atceres koncerts", Latvija Amerikā: 1972-52). Minēto klavierciklu Graubiņš komponējis izsūtījuma gados (1947—53), un tas atskaņots arī Rīgā. Turpretim faktu, ka tā autors (tāpat kā J. Līcītis, J. Lindbergs, nesen mirusī I. Bergmane un vēl pāra mūziķi) bija deportēts, Rīgā publicētie izdevumi joprojām slēpj. 1973- gadā savukārt iekrita Jāzepa Vītola 110. dzimšanas un 25. nāves diena. Sakarā ar pēdējo kādā baznīcā Bostonā 15. aprīlī notika komponista atceres koncerts, piedaloties E. Aronei-Rengai, J. Ansberga vadītajai Tēvijai, J. Austruma vadītajai Līgai un pianistei I. Gūtbergai, kas šoreiz spēlēja ērģeles. leskaitot korāli (Viens ir, kas valda), programmā bija pazīstamākie vokālie darbi — piecas solo dziesmas un pa četrām dziesmām vīriem un jauktam korim (sk. M. Efertes recenziju Laikā: 1973-33). Pēc tam J. Vītolu atcerējās ņūjorcēnieši — 9- decembrī liturģiskā dievkalpojumā Salas baznīcā Longailendā, kur draudze dziedāja Vītola korāļus un I. Muntere — dažas solo dziesmas. Bez tam šai dievkalpojumā, atskaņojot „ik pa 2 reti dzirdētām J. Vītola kompozīcijām", vēl piedalījās čellinieks K. Munters ar Br. Skulti pie ērģelēm (sk. Ņujorkas chroniku Laika 73. num.). Pirms tam J. Vītolu, ievadot A. Vaivodes koncertu Betlēmes baznīcā Bruklīnā 29. aprīlī, dažos vārdos pieminējis vēl māc. R. Zariņš, bet pašā koncertā soliste Vītolu bija aizmirsusi. Vispār A.V. garīgie koncerti satura ziņā palaikam bijuši diskutējami, ko šoreiz recenzijā pieminēja arī komponists A. šturms (..Nepiemērota programma", Laiks: 1973-37). Rakstot par J. Vītolu, vēl atzīmējams 28. aprīlī notikušais piemiņas brīdis pie komponista kapa Lībekā, kam kādā viesnīcā sekoja piemiņas koncerts. Pēc ziņām Laikā (1973-36) pēdējā J. Vītola lomu latviešu kultūrā apcerējis agronoms J. Daģis, pēc kam R. Cipule nolasījusi kādu komponistam veltītu J. Rudzīša eseju. Tālāk sekoja sešas I. Dzenes dziedātās solo dziesmas (ar V. Tiltingu pie klavierēm) un A. Cipuļa vadītā Hamburgas latviešu kora atskaņotā Gaismas pils un Beverīnas dziedonis. Vēl jāpiezīmē, ka J. Vītolu garākā apcerē „Latviešu mūzikas augstais priesteris" atcerējās komponists A. Jērums (sk. Latviju: 1973-16, 17). Kā redzējām, J. Vītola piemiņa 1973. gadā, salīdzinot ar komponista simtgadi 1963. gadā, bija necilāka, bet, ievērojot mūsu pašreizējo mūzikas dzīves stāvokli, to gandrīz var saprast. Skumjāk kļūst, dzirdot vai lasot pa „pārvērtējumam", ko J. Vītols pēdējos gados saņēmis no pāra mācītu vīru mutēm. Tā, piemēram, G. Pone Ķelnes dziesmu svētku laikā sniegtajā intervijā (sk. Jaunas Gaitas 100. numuru), ignorējot laikmetu, kurā J. Vītols dzīvoja, apzīmē Vītolu (un ne viņu vien) par etniskas vides ierobežotu komponistu, kura darbi — par spīti "dievināšanai" no latviešu puses — "jebkurā nopietnā cittautu koncertā" ir „pilnīgs fiasko" ... Bet tā kā Pones „platforma" ir diezgan pretrunīga un viņa „hairetiskie" #dysphemism uzskati tendenciozi, tad viņa intervija vispār atgādina vairāk pašreklāmu nekā nopietnu runāšanu. Bez tam Pones intervētāju sarakstā redzams arī kāds O. Rozītis, kas paša vārdiem mēģina "iejūgt trimdas zirgu no kreisiem sāniem", tā ka viena otra Pones izteika varbūt pat nav gluži autentiska. — Atgriežoties pie tiešā temata, tālāk jāatzīmē starplaikā aizgājušā Valdemāra Ozoliņa piemiņai veltītais viņa garīgo dziesmu koncerts 1973. gada 10. jūnijā Milvokos. Tā soliste bija E. Reinvalde, kuru uz ērģelēm pavadīja E. Brusubārdis, un pēc koncerta notikusi vēl , .laicīgā dala" ar attiecīgu māc. Ed. Putniņa referātu (sk. Zaigas Ores recenziju „Godina V. Ozoliņa piemiņu", Laiks: 1973-49). E. Reinvalde vispār pazīstama kā V. Ozoliņa dziesmu populārizētāja, un vai nu šai koncertā jeb sakarā ar to būs laikam ieskaņota viņas priekšpēdējā plate, kas saturā un arī techniskā kvalitātē gan nav no labākām (par to vairāk lasāms paplašajā A. Vītoliņa recenzijā Laikā: 1974-55). Nākošais vienam autoram veltītais sarīkojums 1973. gadā bija Viktora B a š t i k a skaņdarbu koncerts 4. novembrī Filadelfijā. Tajā piedalījās Filadelfijas un Bukskauntijas baptistu kopkoris, meiteņu ansamblis, dziedone R. Dzilna-Zaprauska, T. Jaunzeme, V. Osis un vēl pāra mākslinieki, atskaņojot V. Baštika vokālos darbus, to vidū — plašo sešdaļlgo Pateicības kantāti, ko diriģēja pats autors, šis koncerts izcēlās ne vien ar interesantu programmu, bet ari ar teicamu atskaņojumu līmeni, un par to plašāk jau esmu rakstījis recenzijā dziesmas Dieva slavai" Laikā (1973-94). Pēc tam — 1974. gada 27. oktobrī — pieminētā kantāte ar tiem pašiem atskaņotājiem un diriģentu atskanēja arī Ņujorkas latviešu koncertapvienības sarīkojumā Manhetenā (pārējo darbu autori šoreiz bija citi), un šo koncertu recenzēja A. Sturms (..levērojams darbs garīgā mūzikā", Laiks: 1974-90). Starplaikā — 1974. gada 24. martā Čikāgā — bez tam vēl notika otrs V. Baštika koncerts. Tā programmā bija komponista solo dziesmas un dueti, kurus atskaņoja dziedones M. Cakare un V. Landmane ar pianistu V. Treimani pie klavierēm. Pie autorkoncertiem jāpieskaita arĪ R. Dzilnas-Zaprauskas un I. Strāles-Didrichsones Rietumkrasta turnejas sarīkojumi Volfganga Dārziņa piemiņai, ko dažos vārdos jau atzīmējām LM 6. numurā. So turneju pēc koncertiem Losandželosā un Sanfrancisko 1972. gada rudeni pārtrauca kāds laupītāju uzbrukums, tā ka to varēja turpināt tikai nākošā gada decembrī, kad mākslinieces viesojās Portlandē, Sietlā, Takomā un laikam vēl Vankūverā. Puse programmas bija veltīta V. Dārziņa klaviermūzikai, otra puse — tautas dziesmām, un starplaikā (1 .II) ar to pašu programmu abas mākslinieces iegriezās arī Toronto (sk. A. Purva recenziju Laikā: 1973-13). 1974. gads kā Latvijā, tā ārpus tās bija Emīla Melngaiļa simtgades gads. Kā jau vīram, kas gluži nenoraidīja okupantu piedāvātās privilēģijas (t.s. tautas mākslinieka titulu, īslaicīgu profesūru u.c.. amatus), samērā plašas svinības Melngailim bija savīkštas Latvijā, bet tāpat diezgan daudz iemīļoto komponistu sumināja arī trimdā. Laiks gludina asumus, arī tos, kas šķiet negludināmi, bez tam mēs neesam „tie, kas neaizmirst" (Raiņa vārdi). Un galveno darbu, kas domāts visai tautai, Melngailis jau bija gandrīz pabeidzis pirms krievu okupācijas, kļūstot par īstenu tautas mākslinieku jau tad, kad šo apzīmējumu vēl neizmantoja kā oficiālu titulu saviem savtīgajiem nolūkiem komūnisti. Galvenie E. Melngaiļa daudzinātāji trimdā, protams, bija kori: 23.111 un 4.V Toronto (daļēji Dainas koncertā, pēc tam pilnas programmas koncertā), tālāk 21.1 V Detroitā un 27.1 V Grandrapidos (Grandrapidu koris), 27.1 V Mančesterē un 14.1 X Priedainē, Ņudžersijā (Konetiketas Rota), tāpat 28.1 V Bostonā (Līga, Tēvija), 18.V Indianapolē (daļējā programmā), tai pašā 18.V Čikāgā un 19.V Kalamazū (Dziesmu Vairogs), kaut kad oktobrī arī Mineapolē (Beverina) un vismaz daļējās koru vai ansambļu programmās vēl pāra citās vietās. Vairākos koncertos līdzās Melngaiļa kordarbiem vēl atskanēja viņa solo dziesmas (I. Kurme, P. Lielzuika u.c.), un lielākos centros Melngaiļa daudzināšanā piedalījās arī runātāji (I. Sakss, šo rindu autors un droši vien vēl kāds vai kāda). Adelaidē Austrālijā) 30.X1 Melngaiļa darbiem veltītu koncertu sarīkoja Adelaides latviešu biedrības koris ar diriģenta K. Svennes apceri par komponistu koncerta ievadā. Tur 
klāt E. Biezaitis bija iekārtojis jo plašu skati par Melngaili (kompozīcijas, programmas, afišas par trimdā un okupētajā Latvijā rīkotajiem koncertiem). Jau iepriekš pieminējām, ka puse programmas E. Melngailim bija veltīta arī 4. Garezerā dziesmu dienā, tā ka proporcionāli latvju kordziesmas meistaru trimdā godināja ne mazāk kā Latvijā. Bez tam trimdā varēja atskanēt arī tās Melngaija skaistās un vienreizējās dziesmas, ko Rīgā vēl nedrīkst dziedāt (kā, piemēram, Dāvida dziesmas un Mūsu Tēvs) — gluži tāpat, kā tas bija Jāzepa Vītola simtgades svinībās 1963. gadā. Nākošais viena autora sarīkojums bija (trešais) Arnolda Sturma skaņdarbu koncerts 1974. gada 19. oktobrī Ņujorkā (Karnegi mazajā zālē). Tajā muzicēja V. Melliņa ar I. Zasi, bez tam vēl A. Ozoliņš un instrumentāls trio (L.G. Neidicha, M. Janagita un I. Neidichs). Izņemot jau pazīstamo trio klavierēm, vijolei un klarnetei, pārējā mūzika bija jauna, šo rindu autoram gan šķita, ka programmas * (world premiere) un ** (first N.Y. performance) šoreiz bija mazliet apmaldījušās, jo A. Ozoliņš viņam veltīto darbu Sonata da chiesa (1972) pirmoreiz jau bija atskaņojis divi dienas agrāk Toronto (sk. A. Purva recenziju par A.O. koncertu Laikā: 1974-87), bet tas jau nav tik svarīgi. Pārējie jaundarbi bija Piecas garīgas dziesmas ar A. Krauj ietes, J. Akurātera un K. Jēkabsona tekstiem (1969) un Piecas romantiskas dziesmas ar L. Tauna un L. Muižnieces tekstiem (1973). Kā lasāms G. Plostnieces recenzijā „Bagāts devums mūsu kamermūzikai" (Laiks: 1974-89), arī šis koncerts bijis interesants un augstā mākslinieciskā līmenī, tāpat to atzinīgi, sevišķi izceļot V. Melliņas un A. Ozoliņa izcilo 
mūzicēšanu, novērtēja New York Times kritiķis P. G. Deiviss (sk. šeit pārspiesto oriģinālu; tā latviskais tulkojums jau bija lasāms Laika 86. num.). 

Beidzot jāpiemin vēl komponista Jāņa Kalniņa 70. mūža gadskārtai veltītie sarīkojumi. Pirmo no tiem, piedaloties vēl vairākiem solistiem, rīkoja Dziesmu Vairogs, Grandrapidu jaukts koris un Kalamazū vīru koris, un tas notika jubilāra dzimšanas dienas priekšvakarā, 1974. gada 2. novembrī Nazaretes kolledžas zālē Kalamazū. Koncerta pirmajā daļā, pēc paša jubilāra ievadvārdiem, atskanēja astoņas pazīstamākas solo dziesmas un pirmatskaņojumā divi jauni dueti — Mēnessnakts ar Z. Lazdas un Ūdens roze ar A. Čaka tekstu, ko dziedāja I. Kurme un P. Lielzuika ar V. Treimani pie klavierām. Šai daļā vēl ietilpa Monologs solo vijolei, Deja (abi — jaundarbi) un Klusā stundā, ko savukārt atskaņoja V. Rušēvics. Otrā daļā, spēkus apvienojot, dziedāja tikai kori. Vīri R. Zuikas vadībā atskaņoja trīs dziesmas, no kurām pirmatskaņojumu pieredzēja diezgan pretenciozā Dziesma par apskaidrotu dzīvi ar E. Adamsona tekstu (1968). Jauktais kopkoris A. Kalnāja vadībā savukārt pirmoreiz dziedāja Vokalīzi četrām balsīm (I 960), bez tam vēl no Dziesmu Vairoga koncertiem pazīstamo Pirmo nakti un t.dz. Redz., kur jāja, kam beigās sekoja trimdā varbūt visvairāk dziedātais sabalsojums Kurš putniņš, ko diriģēja R. Zuika. Vēl piezīmējams, ka šis koncerts pulcēja ap 600 klausītāju un tam sekoja ilgāka jubilāra sabiedriska godināšana, tāpat šo notikumu plaši atzīmēja latviešu laikraksti, kam šoreiz bija pievienojusies arī Kalamazoo Gazette. Pašu mūziku un mūzicēšanu jo plaši savukārt apcerējis I. Sakss recenzijā "Koncerts ar lielo X", kas lasāma Laika 92. numurā. Otrs līdzīgs sarīkojums bija 23. novembrī Toronto notikušais Jāņa Kalniņa dziesmu vakars, kas pulcējis ap 400 klausītāju. Tajā — pēc Kn. Lesiņa ievadreferāta — A. Holcmane E. Timmermanes pavadījumā divi lāgos nodziedāja astoņas jubilāra solo dziesmas, kurām — tāpat divi lāgiem — sekoja J. Dzeguzes vadītā Kalvja iestudētās dziesmas vīriem. Pēdējo vidū bija pirmoreiz atskaņotā Epitāfija papagailim ar E. Adamsona tekstu un divas jau Kalvja jubilejas koncertā (1972) dzirdētās dziesmas ar Kn. Lesiņa tekstiem (ļauna diena aust, Ķiršu dārzs un princis), kam vēl pievienojās agrīnāka laika Jūras spožums un pieci t.dz. sabalsojumi (sk. I. Sakša otru recenziju Laika 98. num.). Arī pēc šā koncerta notika īpaša godināšana, kurā jubilāram pasniedza KF goda balvu (čeku), kā arī pāra Kanādas koru un Kalvja aploksnes. Beigās nevaram nepieminēt vēl J. Kalniņa koncertklausītājiem doto solījumu būt gatavam "šai pašā vietā svinēt arī 80. dzimšanas dienu"... Kāpēc nē, jebšu šiem vārdiem būtu bijis vēl lielāks svars, ja tie atskanētu kādā citā lielpilsētā, daudzkārt plašākas publikas priekšā, bet tiktāl mēs vēl, diemžēl, neesam tikuši. * 

Un tagad par dažiem citiem koncertiem un citiem mūziķiem. Sākot ar pianistiem, vispirms jāpiemin atkal A. Ozoliņa aktivitāte. Līdzās latviešu rīkotiem koncertiem (Toronto, Monreālā, Milvokos), A.O. spēlējis diezgan regulāri arī kanādiešiem, no kā atzīmēsim svarīgāko. Tā notikums bija A.O. debija ar Rachmaņinova Rapsodiju par Paganini temu Toronto simfoniskā orķestra A sērijas koncertos 1973. gada 27. un 28. februārī, no kuriem pirmo diriģēja K. Ancerls, bet otru —V. Feldbrills (sk. A. Purva atreferētās R. Hambltona un Dž. Kraglunda atsauksmes Laikā: 1973-20). Pēc tam (13.1 V) A.O. spēlēja patstāvīgā koncertā Lorensa centra Town Hall zālē (Sati, Bachs, Bēthovens un Prokofjevs), ko tāpat diezgan atzinīgi recenzējis Dž. Graglunds (The Globe and Mail). Tālāk latviešiem it nozīmīgs notikums bija 20.V1 Itona auditorijā notikušais CBC simfoniskais koncerts, kurā A. Ozoliņš pirmoreiz atskaņoja viņam veltītās T. Ķēniņa Fantaisies Concertantes (diriģ. Pjērs Etī). Pārējie darbi programmā bija divas H. Rusela svītas un V. Lutoslavska Livre pour orchestre, un arī šā koncerta atsauksmes Toronto presē atreferējis A. Purvs ("Komponists ar jaunu seju", Laiks: 1973-52). Tā paša gada 10.VIII A.O. spēlēja vēl tā dēvētajā Ontario Place forumā ar Toronto simfonisko orķestri, ko diriģēja V. Saskainds (Susskind), un pēc Klīvlandes dziesmu svētkiem, 23. novembrī, Hamiltonas filharmonijas simfoniskajā koncertā (dir. B. Brotts). šais koncertos A.O. atskaņoja Bēthovena 4. klavierkoncertu. 1974. gads A. Ozoliņam toties bijis laikam klusāks. Atzīmējama gan viņa pievēršanās kamermūzicēšanai, kopā ar vijolnieci Haidi (Hidy) un čellinieku T. Tsutsumi izveidojot Toronto itin respektētu trio, kas sagatavojis vairākas programmas CBC raidījumiem un sniedzis arī pa publiskam koncertam (tā koncertu 29-IX atzinīgi novērtējis mums jau pazīstamais Dž. Kraglunds), Bez tam A.O. ieskaņoja CBC solo plati, kas ietelpj t.s. Kanādas kolekcijas 2. sērijā un ko var pasūtināt arī privāti interesenti (sk. ziņojumu Laikā: 1974-93). Jau iepriekš pieminējām A.O. koncertu 17.X Toronto, tāpat viņa piedalīšanos A. šturma koncertā Ņujorkā, un iespējams, ka starplaikā A.O. spēlējis vēl šur tur, par ko mums ziņu trūka. 
Beigās jāatzīmē latviešu presē noklusētais fakts, ka A. Ozoliņš piedalījās 4. Vanklaiberna (Van Cliburn) konkursā 1973- gada rudenī Teksasā, gan iekļūstot tikai pusfinālā. Pēdējā — pēc ziņām Music Journal 1974. g. janv. numurā — uzvarēja "padomju" pianists V. Viardo, 2. vietā paliekot vācietim Chr. Zacharijam, bet 3. vietā — jaunzēlandietim M. Houstounam. Vai mēs šos vārdus pazīstam? Ja vēl nē, neskumsim par pēdējo A.O. neveiksmi. Vispirms jau šādos konkursos ne visi tiesneši ir bezpartejiski (un to izvēle nereti ir incidentāla), tāpat sava loma ir nedrošajām mērauklām un galu galā — arī laimei. Un arī visiem laureātiem katras durvis neatveras. Pasaulē ir pāra simti ļoti izcilu pianistu, taču “lielajā tirgū" apgrozās labi ja pāra duči, kuru vidū ir pat tādas nosirmojušas “zvaigznes"#irony (kā, piemēram, A. Rubinšteins), kam jau sen bija jādod vieta jaunākiem, spējīgākiem talantiem. Bet — rebes paliek rebes, un par to nav vērts runāt. Jādomā, ka A. Ozoliņš to visu zina vislabāk, un, ja vien viņš nezaudēs dūšu, mēs viņa vārdu — pat „lielajā presē" — redzēsim arī turpmāk. — Nākošais sološākais pianists — vai pareizāk pianiste — ir par A. Ozoliņu gandrīz 10 gadus jaunākā A. Z i m ī te, kas bez latviešu koncertiem spēlējusi arī dažos amerikāņu rīkotos koncertos. Vienu no trīs tādiem koncertiem Vašingtonā (Montgomery a kolledžā) recenzējis vijolnieks un gleznotājs A. Lindbergs (..Pirmklasīga muzicēšana", Laiks: 1973-12). Cita starpā šī recenzija iepriecināja ne vien ar kompetento spriedumu par Zirnītes spēli, bet arī ar paša A.L. mūzikāli iejūtīgo valodas stilu. (Žēl, ka A.L. neraksta par mūziku vairāk, kaut vai, piemēram, par viņa pieredzi kā Vašingtonas simfoniskā orķestra dalībniekam.) Tāpat A. Zirnītes spēli — Ņujorkā (Karnegi mazajā zālē) pag. gada 26. janvārī — plašākā atsauksmē atzinīgi novērtējis LM 6. numurā jau pieminētais New York Times kritiķis R. Šermans. Bez tam A.Z. koncertējusi pāra reizes Klīvlandē, Kalamazū un droši vien vēl kaut kur. 
No pārējiem pianistiem, neskaitot jau iepriekš pieminēto ļoti rosīgo V. Treim a n i, pa divi vai trīs patstāvīgi koncerti bijuši V. Stelpe i-Dambrānei (Klīvlandē, Kalamazū, Toronto) un D. La ng c n a i (Filadelfijā, Ņujorkā), kam līdzās vēl varam atzīmēt U. Grantu, R. Re kš ā n i (ASV rietumkrastā) D.B or g i c 1 i, J. Zemzaru, M. Jurjāni (kas laikam debitējusi arī kā ērģelniece), tāpat V. Zariņu un G. Kurmi (Zviedrijā). Vai starplaikā koncertējusi arī M. B i c z a i te (Austrālijā), noteiktāku ziņu mums trūka, tāpat maz kas pēdējos gados dzirdēts par Ziemelkarolainā itin darbīgo N. Sņo mn ie c i (sevišķi paidagoģiskā laukā). Kopā ar dziedoni J. Kļaviņu pāra koncertos savukārt spēlējis kādreizējais rīdzinieks H. God ess (viņu koncertu 1974. g. 10.111 Ņujorkā (izcilajā Alice Tully zālē) ievērojis arī amerikāņu kritiķis D. Henahans), un dažus koncertus ASV aus t rum krastā pēc ilgākas klusēšanas sniegusi vecākās paaudzes pianiste (un dziedone) M. Kārkl i ņ a. Tikai kopīgos koncertos spēlējuši vai citus solistus pavadījuši H. Strauss, M. Vīnerte, L Strāle-Didrichsone, E. Brusubārdis, E. Timmermane, Z. Ore, G. Plostniece, F. Stūrmane, V. Meļķis, A. Baumane, A. Bērzkalns, D. Cilne, M. Nāruna un vēl pāra citi pianisti. Nopietnāku ērģeļkoncertu starplaikā mums toties tikpat kā nav bijis. Gandrīz vienīgais izņēmums ir tagad atkal Kanādā dzīvojošā A. Rundāne, kas ārpus Toronto patstāvīgi koncertējusi gan laikam tikai Filadelfijā (kultūras dienu laikā 1974. g. 23.III; sk. G. Plostnieces recenziju „Meistarīgs koncerts" Laika 29- numurā), bez tam vēl dziesmu svētku kopkoncertos Ķelnē un Klīvlandē. A. Lagzd i ņ š savukārt latviešu koncertos nav spēlējis nemaz. 2ēl, jo viņi abi ir izcili mākslinieki, bet kaut kādu iemeslu dēļ mūsu koncertrīkotāju vairākumam ērģeļmāksla interesē maz. Bez tam pāra ērģeļkoncertos Ņujorkā un tās tuvumā 1974. gada martā spēlējušas māsas I. un K. G v t b c r g as, kuras gan vairāk pazīstamas kā izcilas duopianistes. 
Tāpat pavisam maz mums bijis labu stīdzinieku koncertu. Pēc ļoti sekmīgās G. Larsena viesošanās (1972) gandrīz vienīgais stīdzinieks, kas sniedzis vairākus koncertus arī Amerikā, bija tagad laikam Londonā dzīvojošais ..austrālietis" čellinieks J. Laurs. Viņš 1974. gada sākumā šai krastā koncertēja astoņās vietās, un arī par viņa koncertu Ņujorkā (Karnegi mazajā zālē 3.III) jo atzinīgu vērtējumu deva amerikāņu kritiķis R. Sermans (mums šīs recenzijas nebija, bet tā daļēji atreferēta Ņujorkas chronikā Laika 20. numurā). Tāpat kā Larsenam, arī Lauram bija līdzi savs partneris (anglis Dž. Mensfīlds), kas koncertu līmeni, protams, vēl cēla. Bez tam Toronto — vienā kanādiešu un vienā kādas latviešu grupas rīkotā koncertā (1973. g. 20.11 un 1974. g. 23.11) — spēlējusi tagadējā meksikāniete laureāte Rasma Lic 1 m a ne. Otrā koncertā izcilās vijolnieces partneris bija L. Barkins, kam Toronto ir ne mazāka slava, kā kādreiz Rīgā bija P. Subertam un J. Suchovam, un šā koncerta programmā — līdzās Izaja (YsAve), Bēthovena, šimanovska un Ravēla skaņdarbiem — bija arī T. Ķēniņa sonāta, kuras „spožo atskaņojumu" recenzijā "Augstas klases vijolniece" sevišķi izcēlis A. Purvs (Laiks: 1974-19). Piezīmējams, ka R.L. arī pēc aizprecēšanās uz Meksiku varējusi koncertēt Rīgā, bet Meksikai krievu ģeogrāfijā ir īpaša preference, tā ka šī privilēģija ir gluži „likumsakarīga". Dažos kopkoncertos vai daļēji muzikālos sarīkojumos spēlējuši arī vijolnieki V. Rušēvics, E. Vīnerts, I. Glešk c, E. X ļ a v i ņ š, un E. Z v š m a n i s, altvijolnieks A. J a n s o n s, čellinieki K. Mv nter s, J. Ķēniņš, L. Aļ ļ c un droši vien vēl kāds mākslinieks. I. Nāruns, U. Baumanis, tāpat kādreiz rosīgais V. Ziedonis, Dz. Treimanis u.c.. latviešu koncertos toties nav dzirdēti. Tāpat maz kas starplaikā dzirdēts par mūsu čellinieku seniora prof. A. Teichmaņa koncertdarbību. No citiem instrumentālistiem pa reizei avīzēs pamanām flautistu A. Šturmu, jebšu viņa galvenās intereses tagad pieder komponēšanai. Par Anglijā dzīvojošo flautisti M. Lielausi pēdējos gados toties nav dzirdēts tikpat kā nekas. Bez tam rosīgi amerikāņu vidē — gan orķestros, gan Feniksa kvintetā — darbojas obojists A. J a ns o n s. No Fēniksa koncertiem atzīmēsim vismaz 1974. gada 31. martā Ņujorkā notikušo baltiešu komponistu darbu koncertu (R. Kalsona, R. Lētes, un V. Viru kvinteti, D. Lapinska, V. Baštika, L. Apkalna un A. Jansona t.dz. aranžējumi), par ko latviešu avīzēs gan atsauksmju nebija. Cita starpā A. Jansons starplaikā studējis arī diriģenta mākslu (par ko nākošā LM numurā), un šai sakarā atzīmējama viņa debija ar Manhetenas mūzikas skolas repertuāra orķestri un kori (1972. g. 2.X1) kurā Amerikas pirmatskaņojumu pieredzēja L. Apkalna Latviešu bēfu dziesmas. Minot diriģēšanu, vēl jāatzīmē Andra G ū t m a ņ a debija ar Leikšoras (Lakeshore) koncertorķestri Monreālā 1974. gada sākumā, bet tas arī viss, ko par šo mūziķi šimbrīžam zinām. Beigās tikko neaizmirsām trimdā vienīgo latviešu arpinieci M. M i 1-1 c r i-G r a s m a n i, kas joprojām koncertē gan latviešu, gan amerikāņu sarīkojumos. Bez tam šai chronikas atdaļā — kaut citā sakarā — jāpiemin vēl pianiste V. L c i nvēbere, ko 1973. gadā Ontario mūzikas skolotāju apvienība ievēlēja par Toronto nodaļas prezidenti. Mūsu koncertdzīvē kādreiz itin pazīstamā māksliniece pēdējos gados varējusi piedalīties toties tikai incidentāli. — Viens otrs labs vārds beidzot sakāms arī par mūsu dziedonēm, kuru vidū rēgulārāk mūzicēt gan varējušas tikai dažas, galvenokārt tās, kas iekļāvušās citu tautu mūzikas dzīvē. Te vispirms jāpiemin Rietumvācijā vēl darbīgā operdziedone P. Brīvkalne, kas jau 1972. gadā varēja atskatīties uz 40 skatuvei un estrādei veltītiem gadiem. Pēdējā laikā latviešu publikai viņa gan vairs koncertē reti, vairāk valstssvētku u.t.l. sarīkojumos (un bieži kopā ar senioriem arī jau piebiedrojušos B. Piekalnīti). Otra operdziedone — par P.B. apmēram piecus gadus jaunākā L. S c p e-E še operā vairs laikam nedzied, bet viņa dzirdama vēl vienā otrā koncertā, reizi gadā iegriežoties ari Amerikā. Vācu mūzikas dzīvē iekļāvušās arī dziedones R. Gerke, R. Gūtmaneun laikam arī I. Dz c ne. Latviešu sarīkojumos vairāk dziedājusi R. Gerke, kas pēc dziesmu svētkiem Ķelnē četrus vai piecus koncertus sniedza arī Amerikā (1973). Par pārējām divām dziedonēm starplaikā toties dzirdēts maz, vismaz latviešu sarīkojumu programmās viņu vārdi redzami tikai nejauši. Bez tam Rietumvācijā rosīgi (īpaši operā) darbojas Marga Apka 1 ne, kas, kaut dzimusi vāciete, palaikam dziedājusi arī latviešu vidē, ieskaitot piedalīšanos dziesmu svētkos Ķelnē. No eiropiešiem vēl jāmin Šveicē dzīvojošais K. Bauers-Zemgalis un „anglietes" Ks. Bid iņ a un G. Trēzi ņa, kam vēl piebiedrojams E. Krūmiņš, bet arī par viņu darbību pēdējā laikā dzirdēts pamaz, īpaši par Ks. Bidiņu un E. Krūmiņu. Vairāk toties bijis lasāms par Stokholmas operas solistes I. Pētersones panākumiem, kuru vidū atsevišķi jāatzīmē mākslinieces Edinburgas festivālā 1974. gadā. šos festivālus Latvijā rēgulāri apraksta A. Augenberga, un pēdējā viņas rakstā (1974--32) pieminēti arī I.P. panākumi, dziedot vienu no mecosoprāna partijām ļoti veiksmīgajā Hendeļa operas // pastor fido uzvedumā un kādu mazāku lomu — R. Strausa Elektrā. Edinburgas festivāli ir starptautiski izcili notikumi, un priecāsimies, ka to programmās beidzot iekļuvis arī latvietes vārds. Tāpat I.P. pēdējos gados atzinīgi novērtēta zviedru vidē, kaut Stokholma par izcilu mākslinieku trūkumu nevar žēloties. Un beigās — iespēju robežās I.P. labprāt dziedājusi arī latviešu sarīkojumos (Ķelnē, Hamburgā), un vismaz dažus koncertus viņa jau apsolījusi mūsu koncertapvienībām Ziemeļ-Amerikā (1975. gadā). Amerikas kontinentā labu latviešu dziedoņu proporcionāli ir mazāk un labu dziedoņu programmu — vēl mazāk. Bet atzīmēsim vismaz kaut cik aktīvāku dziedoņu vārdus. Populārākā un aktīvākā šā kontinenta 
dziedone ir šai chronikā jau iepriekš pieminētā A. V a i v o d c, kurai starplaikā — 1973. gada pavasarī — kāds pusducis koncertu bijis arī Anglijā. Bez viņas tā paša gada sākumā aizjūrā laikam itin sekmīga, kaut īsāka turneja bijusi arī „kanadietei" D. Kārkliņai (par viņas koncertu Londonā diezgan garu recenziju „Vērts viņu dzirdēt" sniedzis A. Jērums Latvijas 10. numurā). Un — ja labas lietas ir trīs — vēl jāatzīmē Ks. B r a n te s aizjūras turneja, kas notika jau 1972. gada rudenī, bet ko agrāk nepaguvām pieminēt. Pēdējā, diemžēl, nav bijusi laikam gluži sekmīga, un par koncertu Stokholmā I. Dunkele Latvija (7. X) deva vērtējumu, kas dziedonei nelikās taisnīgs. Šai sakarā Latvija turpat pēc pusgada „uz mākslinieces vēlēšanos" pārspieda kāda A.F. recenziju par viņas koncertu Londonā (no Londonas Avīzes), jebšu arī šai recenzijā — par spīti citādam kopiespaidam — pāra „punkti" neko daudz neatšķīrās no A. Dunkeles vērtējuma. A.F., piemēram, raksta, ka prasīgākās dziesmās "tomēr bija jūtama dispozicija" (un iemesli pašu faktu negroza), kāpēc „taisnīgāk runāt par interpretāciju, ne tik daudz par balss kvalitāti", šīs chronikas rakstītājs ne Stokholmā, nedz Londonā nebija, tā ka viņš šķīrējtiesneša lomā nevar būt, bet piebildīsim vismaz to, ka dziedoņi savu taisnību var parādīt labāk dziedot, ne kādā citā veidā. Citādi var rasties jauns joks (sk., piemēram, Periskopa "Dienu atspīdumus" Laikā: 1973-22), un ar jokdariem cīnīties vēl grūtāk nekā ar koncertkritiķiem. Pārējās Ziemeļamerikas dziedones (un dziedoņi) aizjūrā panākumus nav meklējušas un samierinājušās ar tām retajām iespējām, kādas atgadās uz vietas. Viņu vidū kāds pusducis koncertu starplaikā bijis A. Holcmanei, kas šoreiz dziedājusi ari ASV rietumkrastā, un tikpat — A. Kurm i ņ a m, kas savukārt pāra koncertus sniedzis austrumkrastā (piemēram, Toronto). Viņiem līdzās jāpiemin P. L i c 1 z v i k a (arī seši koncerti), bez tam trīs, divi vai viens koncerts bijuši V. Melli ņa i, I. Kurme i, A. Kalniņa i, D. Kārkliņai, Bostonā rosīgajai E. Aro ne i-R en ga i un jaunākās paaudzes dziedonei I. Stāmurei. Pa atsevišķam koncertam bijis arī J. Kļaviņām, kurš turklāt pāra reizes — un veiksmīgi — apvienoja spēkus ar jau minēto pianistu H. Godesu (sk. šeit pārspiesto D. Henahana recenziju). Tāpat kop 
koncertos dziedājusi mūsu jau pieminētā R. D z i 1 n a-Z aprauska, M. Grimma-Š trause, M. Dežardēna, V .L es i ņ a, Lilija un Laimdota Gl eš k c, T. Jaunzeme, Ē. Beitāne, A. SapaleRai kovska un dažādos citos sarīkojumos — vēl viena otra dziedone vai dziedonis. — Pārskatot vēlreiz šo chronikas nodaļu, redzam, ka mūsu saraksts ietver turpat 100 skaņu māksliniekus, kas pats par sevi ir impozants skaitlis. Diemžēl, cita aina paveras, ja šo sarakstu nostādām līdzās pirms tam konstatētajai statistikai par mūsu mūzikas dzīvi trimdā vispār. Bet šo pretrunu mūsu sabiedrība laikam vairs manāmi labot nevar un nevēlas, un māksliniekiem jādzīvo gandrīz tikai no cerībām. Visspējīgākiem spējīgāko vidū pa iespējai gan var pavērt cittautu mūzikas dzīve, un viens otrs cits spējīgāks mākslinieks vēl nepadosies kaut vai latviskas spīts dēļ, kamēr pārējiem — agrāk vai vēlāk — nāksies laikam apklust pavisam. Bet šī “dabiskā izlase" #reph noris arī normālos apstākļos, un šai ziņā mākslā gara acīm skatāmie pieminekļi un kapsētas ir gaužām līdzīgi tiem, ko redzam ik dienas uz zemes fiziskām acīm. * 

Tāpat kā iepriekšējā nodaļā mums vispirms nācās pieminēt A. Ozoliņu, tā arī sekojošās, mūsu komponistiem veltītās rindās kā pirmais atkal jāpiemin T. Ķ en i ņ š. Par viņa Fantaisies Concertantes (1971) vairāk lasāms šajā un iepriekšējā LM numurā citās vietās (piemēram, Kn. Lesiņa apcerē par simfonisko koncertu Klīvlandē), tāpat Ķelnes dziesmu svētku rakstu sērijā — A. Purva apcerē — jau pastāstīts plašāk par T. Ķ. 4. simfoniju 
(1972). Bet starplaikā klāt nākuši jauni fakti, kas vēl nav pieminēti, sevišķi par minēto simfoniju. Mūsdienās nav nekas neparasts, ka vienu otru nopietnāku jaundarbu pēc pirmatskaņojuma aizmirst, un reizēm pirmais atskaņojums paliek... arī pēdējais, vai — labākā reizē — nākošo atskaņojumu jāgaida gadiem. T.Ķ. 4. simfonija šai ziņā bijusi izņēmums, un šimbrīžam tā pieredzējusi jau četrus jaunus atskaņojumus. Pēc koncerta Ķelnē to 1974. gada 12. martā ieskaņojusi saviem raidījumiem Beļģijas radio un televīzijas sabiedrība Briselē (kamerorķestris F. Terbija vadībā), un 26. martā T.Ķ. jaundarbs atskanējis kādā Ņujorkas valsts universitātes koncertā (Ņupalcas kolledžā), diriģējot to G. Ponem. Ceturto reizi šo simfoniju spēlēja Kanādas orķestru apvienības laikā Hamiltonā (22.—24.rV) Viktorijas simfoniskais orķestris L. Gati vadībā, kam vēl sekoja V. Feldbrilla vadītā Toronto universitātes orķestra atskaņojums 30. novembrī. Bez tam Laika (M.D. ziņojumā 14.X11 num.) bija lasāms, ka 1975. gada sākumā T.Ķ. 4. simfoniju spēlēs arī Vankūveras simfoniskais orķestris, reizē ieskaņojot to CBC paredzētajai skaņu platei, tāpat tās daļējs atskaņojums, izmantojot Hamiltonas ieskaņojumu, būs redzams un dzirdams Kanādas CBC televīzijas raidījumā 8. janvārī. Pirms tam Laikā (1974-45) savukārt parādījās ziņa, ka T.Ķ. Kanādas latviešu dziesmu svētkiem jau apsolījis jaunu — piekto simfoniju, ko cita starpā materiāli subsidē Kanādas mākslas padome. Starplaikā (1973. gada oktobrī) CBC raidījumos Kanādā pāra reizes atskanējušas arī A. Ozoliņa CBC studijā ieskaņotās Fantaisies Concertantes. Nākošais lielākas formas T. Ķēniņa jaundarbs bija CBC pasūtinājumā 1974. gadā komponētais vijoļkoncerts, kā pirmatskaņojums notika Vankūveras festivālā 1974. gada 31. augustā. Koncerts ietilpa Dž. Avisona vadītā Vankūveras radio simfoniskā orķestra programmā, un to spēlēja mums jau pazīstamais vijolnieks Stīvens Stariks (Staryk; sk. LM, 363. lpp ). Drīz pēc tam šis jaundarbs bija dzirdams arī dažās Kanādas radiofona programmās (sk. Laiku: 1974-77). Tāpat Kanādas rietumkrastā 1973. gada 20. augustā — kādā jauno mūziķu vasaras nometnē — pirmoreiz atskanēja T. Ķenika kantāte Sawan Oong (U. Fogela teksts), kam līdzās jāatzīmē otrs starplaikā radies kordarbs — Cantata Baltica korim, basam, trombam, timpaniem un ērģelēm ar igauņu dzejnieka A. Vīrlaida tekstu (par tā atskaņošanu mums ziņu vēl nebija). Bez tam T. Ķ. komponējis vēl trīsdaļīgu Serenādi obojai un čellam (1973) un pāra mazākas formas skaņdarbus. Pie T. Ķēniņa pēdējā laika panākumiem jāpieskaita arī vairāku viņa skaņdarbu publicējumi Boosey & Hawkes un Waterloo Music Co. apgādos, tāpat daži ieskaņojumi skaņu platēs. Te atzīmējamas trīs sērijas New for Now plates, ko laikam jau 1972. gada beigās laida klajā CAPAC (Kanādas komponistu, autoru un izdevēju apvienība, līdzīga ASV pazīstamajai ASCAP). Šais skaņu platēs — līdzās citu Kanādas komponistu darbiem — dzirdams T.Ķ. Divertimento klarnetei un klavierēm (1969), Concertante flautai un klavierēm (1966) un septiņas instinktīvas miniatūras klavierēm (sk. A. Purva recenziju „Latvju kamermūzikas šaurais ceļš", Laiks: 1973-2). Gribētos piezīmēt, ka šie ieskaņojumi daļēji mīkstina to ignoranci, ko T.Ķ. pieredzēja, kad sakarā ar Kanādas simtgadi (1967) RCA laida tirgū plašāku Kanādas mūzikas sēriju, kurā T.Ķ. bija pilnīgi “aizmirsts" (cita starpā, par šo sēriju pāra plašākas, kaut kontroversas atsauksmes bija lasāmas arī amerikāņu žurnālos). Rakstot par ieskaņojumiem, vēl jāpiemin, ka tagad interesentiem iespējams pasūtināt arī T.Ķ. 1949. gadā komponēto septetu, kas ieveda autoru internacionālā sabiedrībā Jaunās mūzikas festivālā Darmštatē (1950) šis skaņdarbs ietelp CBC Kanādas kollekcijā, kam to iespēlējis M. Bārnsa repertuāra ansamblis Toronto, un par šo plati bija lasāms arī Laikā (1973-20). Līdzīgā veidā interesentiem būs iespējams dzirdēt vēl M. E. Morgenas iespēlēto T.Ķ. klaviersonātu (1961), kam līdzās jāpiemin vēl kāda CAPAC sērijā paredzēta vijoļmūzikas plate, kurā savukārt būs dzirdama T.Ķ. vijoļsonāta (kopā ar O. Moraveca un Dž. Veincveiga darbiem). Vēl jāatzīmē, ka drīz pēc 4. simfonijas ieskaņojuma kāds Briseles radiofona ansamblis iespēlēja lentā T.Ķ. klavierkvartetu (1958), bet šo ieskaņojumu mēs laikam nedzirdēsim. Beidzot jāpiemin T. Ķēniņa sabiedriskā aktivitāte — viņa izraudzīšana par Kanādas komponistu līgas prezidentu 1973 /74. gadam un ICCM Kanādas sekcijas vadītāja pienākumi. ISCM citā sakarā jau pieminējām LM 6. numurā, un tās pēdējais kongress notika nesen Holandē, kā novērotājam piedaloties arī M. Zariņam (pašā organizācijā PS „vēl" nav iestājusies). ISCM darbībai tagad gan nav vairs tās nozīmes kā, piemēram, 20-tos gados, un tās festivālos notikuši tādi joki, kas pat pārspēj Amerikas avangardu izdarības. Jaunākais piemērs: kāda „kollāža" kuras atskaņojumā pasaulslavenā Concertgebouw orķestra mūziķiem līdzās piedalījusies arī... dzīva kaza. Pie tam, šādus koncertus apraksta pat nopietni žurnāli. Bet, atceroties G. Poni, ka "mākslinieks bez konkrētas politiskas platformas ir vējgrābslis", iespējams, ka vaina vienīgi platformas trūkumā jeb to ir jau tik daudz, ka vienkāršs mirstīgais vairs netiek laika garam līdzi... (Cita starpā, šī jau arī ir tikai subjektīva psīcholoģiska asociācija, kas nebūtu radusies, ja mēs nepieminētu T. Ķēniņa sabiedriskos amatus, un rakstītājs cer, ka vismaz T.Ķ. viņu par to pārāk bargi nerās). Un — ja nu esam neviļus minējuši G. Pones vārdus — tad jāmin vien arī viņa darbi (un šoreiz bez jokiem). Par G.P. Ķelnē atskaņoto Meistara Jāņa pasauli jau lasāms A. Purva recenzijās, bet starplaikā par šo darbu un tā atskaņojumu radušās vēl dažas paša autora izteikas. Diemžēl, lai cik tās interesantas (piemēram, skaidrojot, "kā progresīvam gabalam var būt panākumi tik ultrareakcionārā publikā"), šeit tās nevaram atstāstīt un interesentiem ieteicam pašķirstīt Jaunās Gaitas 100. numuru. 
Bez tam Meistara Jāņa pasaule tagad dzirdama arī Ķelnes dziesmu svētku 3. skaņu platē, kas cita starpā techniski ir samērā laba. Otrs G.P. starplaika gabals ir deviņiem virtuoziem komponētais koncerts Diletti Dialettici, kas atskaņots autora vadībā vai nu Ņujorkā vai autora kolledžā Ņupalcā (1974). Jaunajā Gaitā lasāms, ka tajā "starp citu asi kritiskā gaismā attēlots Ričarda Niksona patiesais raksturs", un, ja šī ziņa ir pamatota, tad tas jau ir notikums! Vispirms — G.P. jau tagad paspējis to, kas nopietniem vēsturniekiem prasīs gadu un gadu desmitu studijas. Otrkārt, intriģē vārds "attēlots", kas gribot negribot atgādina t.s. padomju mākslas leksiku. Un treškārt — vai G.P. nebūtu pakalpojis cilvēcei vairāk, "attēlojot" drīzāk tādu vīru kā, piemēram, Staļinu, kura "patiesais raksturs" jau sen skaidrs un izdibināts? Izlasot augšējo ziņu, zuda vēlme dzirdēt pašu mūziku, jo man vienlīdz derdzas kā dievināšanas kulti, tā papagaiļu dziesmas #dysphemism. Tālāk Jaunajā Gaitā teikts, ka "pašlaik komponists strādā gar lielu darbu simfoniskam orķestrim, apskatot apspiesto šķiru sacelšanās un atbrīvošanās jautājumu, sākot no franču revolūcijas līdz mūsdienu nēģeru ekspluatācijai Savienotajās Valstīs". Atkal liels temats, vēl lielāks nekā operā Rosa Luxemburg (kur tā pašreiz?), bet nedrāzīsim iesmu, kad putns vēl mežā, un nesteigsimies priekšā laikam, kas vēl nav atnācis. Beigās jāpiemin G. Pones austrumu turnejas. Te jāpiezīmē, ka sākumā G.P. skats bija vērsts vairāk uz Varšavas "mūzikālajiem rudeņiem", bet šajos izcilajos festivālos šimbrīžam laimējies iekļūt tikai kamerkorim Ave sol (un līdz ar to P. Dambja Jūras dziesmām). Kāda gan vaina tad mūsu pašu Rīgai, sevišķi vēl, ja palīdz laipnā un slavenā „sakaru komiteja"? Tā mums bija iespējams jau agrāk pieminēt G.P. darbu koncertu Rīgā (1972), citējot vēl pa fragmentam no S. Stumbres izteikām par pašu mūziku. Starplaikā kļuva zināms, ka minētais koncerts nebija tomēr atklāts, t.i., to dzirdēja vienīgi tie, kam bija attiecīgās atļaujas. Tāpat kā gleznotājam R. Staprānam, arī G. Ponem tad nu radās gandrīz tikai reklāmām derīgi "panākumi", bet sākumam labi vien būs. Tai pašā sakarā Mākslā par G. Poni savukārt parādījās otras "padomju" mūzikas zinātnieces S. Vēriņas raksts. Pēdējā minēts vēl kāds G.P. jaundarbs, bet, tā kā šo rindu autors S.V. rakstu korrektāk atreferēt negrib riskēt, tad pārspiedīsim vismaz ziņojumu, kas par to bija lasāms Laikā („Kā tas rodas", 1973-35): — 

Rīgā iznākošā žurnāla „Māksla" šī gada pirmajā numurā vesela lappuse veltīta komponistam Gundarim Ponem. Raksta autore Sofija Vēriņa atzīst, ka „mēģinājums šobrīd dot latviešu cilmes amerikāņu komponista Gundara Pones portretu varētu likties pārsteidzīgs. Tikai divas reizes komponists viesojies savā bērnības zemē. 1972. gada oktobrī viņš stājās Rīgas mūzikālās sabiedrības priekšā autorkoncertā kā komponists un diriģents. Šī sastapšanās bija nozīmīga, un tagad varam spriest par Gundaru Poni kā par talantīgu komponistu domātāju, cilvēku ar vērojošām acīm, rāmu, saturīgu valodu, vīrišķīgu prātu, kas droši dodas cīņā par saviem mākslas mērķiem." 

Raksta beigās pieminēts Gundara Pones jaunais darbs „Vivos Voco, Mortuos Plango" („Es saucu dzīvos, apraudu mirušos"). 

Vēriņa raksta: 

„Mūsu priekšā ir šī oriģinālā partitūra, kas veltīta simfoniskajam orķestrim sakarā ar PSRS 50. gadadienu (šai teikumā iespiežot pazudusi Ļeņingrada, bet to atradīsim komponista paskaidrojumā; V. B.). Darbs rakstīts lielam orķestrim, kas papildināts ar 5 trompetēm un 3 zvanu grupām. "lnternacionāles" tema šajā darbā nav izmantota kā tematisks materiāls parastajā nozīmē. Izejot no konkrētas programmatiskas ieceres, „ Internacionāles" skaņas projicētas dažādās dimensijās. Jaunās kompozīcijas muzikālā attīstība sauc atmiņā Bēthovena tradicijas, viņa daiļrades dialektisko pamatdomu — „Caur cīņu pie uzvaras". Cauri visai šai neparastajai kompozīcijai mēs klausām balsis no pagātnes, pārdomas par zaudēto un nākotnes iespējas, zvanus, kas aicina uz cīņu — „ Vivos Voco!" — 

Tālāk turpat iespiesta vēl sekojoša redakcijas piezime: — Uz redakcijas telefonisku jautājumu G. Ponem, vai visi Sofijas Vēriņas rakstā minētie fakti atbilst patiesībai un vai jaunais darbs „Vivos Voco" tiešām veltīts Ļeņingradas orķestrim sakarā ar PSRS 50. gadadienu, 

komponists paskaidroja: 

„Tas ir viņu tulkojums, ne mans nodoms. Kompoziciju sākotnēji veltīju savam draugam, Ļeņingradas orķestra diriģentam A. Jansonam, bet tad man paskaidroja, ka Padomju Savienībā (arī ne rietumos) kompozicijas nemēdz veltīt atsevišķām personām. Tad veltīju to diriģentam A. Jansonam un Ļeņingradas filharmonijas simfoniskajam orķestrim. Viņi runāja arī par „datumu sakrišanu" un to, ka veltījumu varētu saistīt ar PSRS jubileju, uz ko atbildēju, ka man kā citas valsts pilsonim tāda jubileja nav pazīstama un ar to neko negribu saistīt. Vēriņas formulējums tātad ir viņu turienes tulkojums." 

Gundaris Pone vēl paskaidro, ka rakstā pieminētais „ Salaspils memoriāla" atskaņojums Ņujorkā pagājušā gada 6. novembrī noticis ne Ņujorkā, bet Ņujorkas valst suniversitātē Ņupalcā.— Visbeidzot jāpiezīmē, ka G.P. vārds kā mūsu avīzēs, tā kādā „sakaru komitejas" izdevumā figūrējis vēl citā sakarā, bet katram stāstam — lai cik tas interesants — vienreiz tomēr jāpieliek punkts. — Par pārējiem komponistiem mums toties maz ko jaunu pastāstīt. H. Pavasara kantāte Sasauc dziesma (1971) jau pieminēta dziesmu svētku rakstu sērijās, un mūzikāli dzīvā A. Norīša interpretējumā to tagad var dzirdēt arī Ķelnes svētku 2. skaņu platē. Londonas Avīze retumis parādās pa īsākai lietiskai H.P. recenzijai par kādu koncertu vai skaņu plati, bet tas gandrīz arī viss, kas mums par H.P. vēl zināms. Tāpat jau citās vietās iepriekš pieminēti J. Kalniņa 3. simfonijas (1972) un dažu viņa jaunāku vokālu darbu atskaņojumi. Tiem līdzās vēl varam atzīmēt jaunu J.K. Ņubransvikas rapsodijas radio atskaņojumu nesen (8.XI) Toronto, ko bija sagatavojis CBC Halifaksas simfoniskais orķestris K. Mizerita vadībā. Abu nule minēto skaņražu laikabiedrs Br. Skulte starplaikā uzrakstījis dažas jaunas solo dziesmas un, iespējams, arī kādu kordarbu. Bez tam nupat Kaibalas apgādātajā Ziemsvētku skaņu platē dzirdams viņa vokāli instrumentālais darbs Spoža zvaigzne attecēja (1963), ko ar savu Ņujorkas ansambli un solistiem sagatavoja diriģents A. Jansons. Atceroties J. No rvi 1 i, atzīmējams LM 4. numurā pieminētā kordziesmu cikla Senā gadskārta publicējums 1973. gadā, par ko plašāku apceri ar īpašu „prologu" uzrakstījis A. Vītoliņš (tās sākums lasāms Jaunās Gaitas 100 num.). Starplaikā J.N., jādomā, būs komponējis jaunus skaņdarbus, bet par tiem mums ziņu trūkst. Tāpat pa jaundarbam komponējis A. Kalnājs, un gluži klusējis nav arī A. O ko 1 o-K u-1 ak s. Joprojām darbīgs ir arī E. sēnf c 1 d s — laikam gandrīz vienīgais latviešu skaņradis, kas rakstījis tikai mūziku, bet —ne par mūziku. Viņa Variācijas klavierēm un sitamiem instrumentiem, kas Ķelnē pieredzēja gan tikai nepilnīgu atskaņojumu, jau citā vietā LM pieminējis A. Purvs. Sarežģītāka korraksta dēļ vēl nav un varbūt arī paliks neatskaņoti E.š. Veļu psalmi, kaut tie ir viens no ievērojamākiem pēdējo gadu kordarbiem. Tāpat kā A. Jēruma Noskaņu spēles, arī Sēnfelda Veļu psalmus gan varētu atskaņot, piemēram, kamerkoris Ave sol, bet, ja jau Rīgā vēl nav „rehabilitēts" nedz A. Ābele, nedz J. Poruks un V. Dārziņš, tad šāda doma ir vienkārši absurda. Tālāk jāpiemin A. šturms un V. B a š t i k s, kuru svarīgākos jaundarbus gan jau esam atzīmējuši šai chronikā iepriekš. Ķelnes dziesmu svētku rakstu sērijā — A. Purva apcerē — savukārt apskatīta A. Jēruma Eseja (1973) un L. Apkalna Vizmas (1973), kas arī dzirdamas jau pieminētajā šo svētku 3. skaņu platē. Pēdējās trīs skaņdarbu vidū no kompozitoriskā viedokļa interesantākais šķiet Jēruma darbs, bet tas ir subjektīvs iespaids, jo visām trim kompozīcijā ir īpatas domas un stils, kas tiešākam salīdzinājumam nepakļaujas. Vai pēc tam A. Jērums — un tāpat L. Apkalns — komponējuši vēl ko nozīmīgāku, mums toties nav zināms. Jērums par sevi vispār daudz nemīl runāt, un Apkalnam pēdējā laikā prāvu tiesu laika paņem rakstnieka spalva #metonymy (sk., piemēram, viņa paplašo, interesanto un arī problēmatisko apceri „Latviešu tautas dziesmas historiogrāfija", kuras sākums iespiests Ceļa Zīmju 51. numurā). — Rakstot par L. Apkalnu, reizē atzīmēsim divus erudītā mūzikologa K. Brambata rakstus. Pirmais — Letten shreyen feru Jeru on vnterlajļ — iespiests Ceļa Zīmju 50. numurā (1972), otrs raksts „Vilcēju daudzbalsība latviešu tautas dziesmās un tās iespējamais vecums" — tā paša žurnāla 53. un 54. numurā (1973, 1974). Pirmais, īsākais raksts #metonymy risina mīklu, kas savā laikā radās, vienai tautai nepazīstot otru, kamēr turpat 30 lappuses garajā otrā rakstā autors apskata etnomūzikoloģijā joprojām aktuālo problēmu par seno tautas mūzikas daudzbalsību, konkrēti — par burdonu (bourdon) cilmi. Pamatojot savus secinājumus ilgās un nopietnās salīdzināmās etnomūzikoloģijas studijās, K. Brambats pasaka daudz ko jaunu, par ko līdzšinējā latviešu literātūrā bija tikai nojausma vai — labākā gadījumā — nedroši fantazējumi. Strikti zinātniskās valodas dēļ K.B. raksti pat mūziķim lasās lēni un liek daudz ko pārdomāt, taču tie ir bagāti, un interesentiem, kam rūp dziļāks ieskats mūsu tautasdziesmā, šie raksti noteikti jāizlasa. Un it sevišķi ar K.B. uzskatiem būtu jāiepazīstas Rīgā, kur — par spīti diezgan respektējamām tautas mūzikas kollekcijām — pati etnomūzikoloģijā vēl aizvien ir vismaz paaudzi, ja ne vairāk iepakaļ tam, kas starplaikā veikts Rietumos un arī dažās t.s. satelitvalstīs (piemēram, Ungārijā, Balkānos un citur). — Atgriežoties komponistu vidē, vēl jāpiemin, ka starplaikā gluži rokas klēpī nav turējuši #idiom arī pārējie autori. Kaut viņu galvenās intereses saistījuši citi darbi un uzdevumi, komponēšanai joprojām vēl pievēršas A. Vītoliņš, I. Sakss, A. Purvs, U. ciemiņš, tāpat A. Jansons, laikam arī I. Ramiņš un vēl pāra „pašmācībnieki", bet no viņu jaunrades mums, diemžēl, maz kas pazīstams vai atzīmējams. Jaunu skaņdarbu publicējumu pēdējā laikā bijis pamaz. Līdzās jau iepriekš atzīmētajam (Ķēniņš, Norvilis), te jāpiemin 1974. gadā klajā nākusī J. Poruka solo dziesmu krājums Es dziesmu meklēju 2. daļa, kurā līdzās sešām oriģināldziesmām vēl iespiestas trīs t.dz. apdares. Ar to tad publicētas visas šimbrīžam zināmās J.P. solo dziesmas, un varam priecāties, ka vismaz dažas no tām reizēm parādās arī nopietnāku dziedoņu koncertprogrammās. Bez tam garīgās mūzikas jomā nozīmīgs ir 1973. gadā publicētais V. Višteļa sakārtotais katoļu dziesmu, himnu un dziedājumu krājums Dziedāsim tam Kungam, kas nu jau laikam pieredzējis otru iespiedumu (sk. V. Rundāna recenziju Laikā: 1973--102). Otrs līdzīgs tematikas krājums ir ar 1972. gadu datētais V. Baštika sakārtotais Amerikas latviešu baptistu apvienības Dziesmu grāmatas II sējums, ko nesen savukārt recenzēja I. Sakss (Laiks: 1974-91). * Beigās dažas citas lietas. 

Jau sen bija laiks apskatīt diezgan diskutējamo mūsu skaņu plašu jautājumu, taču tam trūcis telpas un trūkst arī šoreiz. Bet pieminēsim vismaz vienu un šoreiz patīkamu izņēmumu. Runa par Kaibalas apgādāto J. Z fiber a piemiņas plati (1973), kurā dzirdama itāliešu opermūzika. Vispirms — šo skaņu plati ļoti daudz pērk (un ne tikai latvieši), bet vēl vairāk jāpriecājas par J. Zāberam veltītajām speciālistu atsauksmēm. Kaibalas īpašniekam V. Nārunam nu jau ir prāvs žūksnis vēstuļu, ko sūtījuši gan radiofonu darbinieki un nopietni kollekcionāri, gan citi interesenti, un tajās lasām) cildinājumi, kādus līdz šim nebūs saņēmis gandrīz neviens cits latviešu tenors. Teiktā illustrēšanai šeit reazama recenzija, kas lasāma žurnālā Stereo Review 1974. g. janv. numurā un ko īsi pieminēja arī Laiks. īpašas atsauksmes par J.Z. plati mūsu avīzēs toties vēl nav bijis. Otrs paradokss: tagad ar J.Z. panākumiem Rietumos lepojas ari Rīgā, jebšu noklusējot, kā tie radušies, un ignorējot faktu, ka Kaibalas platē laboti tie techniskie defekti, ar kuriem joprojām sirgst #dysphemism „padomju” producējumi. Bet arī tas ir "likumsakarīgi", turklāt te sava loma vēl tam, ka J. Zābers kjuvis pazīstams ārzemēs ne jau kā "padomju" vai krievu, bet gan kā latviešu mākslinieks. 
Sakarā ar apgādiem jāatzīmē vēl kāds cits nepatīkams fakts — ziņa, ka Latvian Music apgāds Stokholmā iesniedzis tiesā prasību "pret A. Jeksti un ALA pat 40.000 dol. par Jāņa Medina neautorizētu izmantošanu Latvijasso gadu jubilejas filmā" (Laiks: 1974-23). J. Mediņš mira vismaz divus gadus pirms šīs filmas tapšanas, tā ka viņš pats šai lietā nav jaucams, bet arī citādi kādreiz J.M. un Latvian Music starpā slēgtais līgums — lai kāda tā juridiskā puse — komponista mūzikas izplatīšanai radīja pa šķērslim, kādu nedrīkstētu būt. Taču nesen, cik zināms, J.M. atraitne minēto līgumu anullējusi (vai nav atjaunojusi), un turpmāk J.M. mūzikas eventuāliem veicinātājiem vismaz ar Latvian Music apgādu nebūs jātielējas. 

Tālāk mazliet par ceļošanu, vispirms uz Rīgu, ko mēdz saukt par viesošanos dzimtenē. Dažus no šiem ceļiniekiem, īpaši, ja jauki klājies, pieminējušas arī avīzes, bet ir bijuši arī tādi, kas to darījuši pazagšus, un viņus avīzes mēdz aizmirst. Runa, protams, par mūziķiem, un — netaujājot, kā kuram klājies, atzīmēsim vismaz viņu vārdus. Tā dzimtenē (ar mazo „dz") pēdējos gados bez G. Pones vēl viesojušies A. Norītis, V. Rušēvics, O. Ilziņš, A. Šturms, A. Jansons un vēl daži citi. Neskaitot pāra izņēmumus, galvenais mērķis bijis vērot pārmaiņas, satikt vēl dzīvos radus un kollēgas, un — vairāk vai mazāk — tas viņiem arī izdevies. Tai pašā laikā mūsu vidū ir arī tādi mūziķi, kurus uz Rīgu aicinājusi vai nu kāda savienība, komiteja, vai pat LK, bet kuri šos aicinājumus laipni noraidījuši — pat tad, ja solīts brīvs ceļš, viesnīca, lekcijas vai kāds paša koncerts u.t.l. Te tad nu būtu iemesls dažām pārdomām, bet, tā kā mūs vairāk interesē tieši fakti, tad jaunā ekskursā nedosimies. Protams, tagad jau neceļo tikai trimdinieki vien. Ja ir pelnīts, apsola uzvesties godīgi un mājās var atstāt ķīlnieku, tad pa ārzemēm var paceļot arī dzimtenes tautieši. Solo tas nu gan bijis ļauts tikai tik uzticamam vīram kā M. Zariņam un vēl pāra muziķiem, turpretim grupu turnejās izredzēto bijis jau krietni vairāk. Tā 1972. gada beigās Ziemeļameriku apceļoja lielāka tautiešu grupa, kurā citu profesiju pārstāvju un oficiālo pavadoņu vidū bija arī itin spēcīgs mūziķu puduris: mūzikas rakstnieki O. Grāvītis un A. Darkēvics, izcilā koncertdziedone L. Daine, čellinieks E. Bertovskis, vijolnieks K. Zariņš, pianiste S. Heine (Madrēviča) u.c.. Pēdējiem, t.i., mūziķiem un dažiem dejotājiem — drošs paliek drošs — līdzi bija arī instrumenti, notis un baletkurpes, un, kaut oficiāli šis ceļojums bijis tikai atvaļinājuma ekskursija, pāra vietās „klaida" latviešiem tika sarīkots arī pa koncertam. Tādu steigā tieši Ziemsvētku priekšvakarā savīkša arī Ņujorkā, uz ko aizbrauca arī šo rindu rakstītājs. Bija jau jauki dzirdēt tik tālus un talantīgus māksliniekus, tikai pati programma bija visai salasīta, gandrīz tāda, kādu dzirdēju skolotāju institūta gados Rēzeknē uzņēmīgāku mākslinieku "haltūrās" (sk. arī A. Šturma recenziju „Raibs vakars", Laiks: 1972-104). Bez tam mākslinieki nesāka savus gabalus, iekām nebija pateikti viņu vārdi un tituli, kaut to varēja izlasīt programmās. Tā kā gluži par analfabētiem mūs laikam neuzskata, tad jādomā, ka tas tika darīts divkāršai pārliecināšanai, bet tas jau nav tik svarīgi. Līdzīgi koncerti starplaikā notikuši arī Rietumvācijā, nupat Zviedrijā, un īstenībā tos organizē "kultūras apmaiņas" aizsegā, jebšu pati apmaiņa šimbrīžam bijusi vienpusēja. Bez tam, ja līdzīgi koncerti būtu paredzēti arī turpmāk, rīdziniekiem derētu vispirms painteresēties, kādas ir trimdas koncertu labākās programmas, un tad varbūt viņu panākumi būtu lielāki. Gluži citā līmenī okupētās Latvijas mākslinieki un ansambļi toties varējuši parādīt sevi tais retajos koncertos, kurus viņiem sarīkojuši cittautieši. Pāra šādos koncertos — līdzās citiem diskutējamiem sarīkojumiem — nesen Zviedrijā ar izciliem panākumiem viesojās I. Kokara vadītais kamerkoris Ave sol, kas mums jau agrāk sagādāja negaidītu pārsteigumu ar savu pirmo skaņu plati (par Ave sol koncertu Stokholmā 5.X1 vairāk lasāms A. Vītoliņa recenzijā „Starptautiska līmeņa koris", Latvija: 1974-44). Jau iepriekš bija runa par šā kamerkora piedalīšanos Varšavas rudens festivālā (1973), kam līdzās jāatzīmē ne mazāk spožie Ave sol panākumi pēdējā „vissavienības" komponistu kongresa laikā Maskavā (sk. Mākslu: 1974-3). Pagājušā augustā Ave sol piedalījās arī internacionālajā koru festivālā Areco (Arezzo) pilsētā Itālijā, kur 22 koru vidū polifonisko oriģinālu konkursā tas ieguva 4., bet tautas mūzikas konkursā — 1. vietu. Šais konkursos Ave sol atskaņoja igauņu komponista U. Naiso Karam nē un P. Dambja Jūras dziesmas, bez tam E. Melngaiļa Bārenītes slavināšanu, J. Graubiņa Tek saulīte, P. Dambja Ar brālīti dancot gāju un Aid. Kalniņa Līdzat, meitas, man dziedāt. Tā nu jau divi latviešu kori ir starptautiski laureāti (pirmais bija sieviešu koris Dzintars), un zīmīgi, ka Itālijā gūtajos panākumos galvenā loma bijusi mūsu tautas dziesmu apdarēm — tām pašām, kas latvju mūzikas pārvērtētājiem liekas jau novecojušas. Otrkārt — un sakarā ar „PL kultūras dienām" to izcēla pašu zviedru avīzes — Ave sol nebūt nav kāds "augstas klases krievu" koris, kā bijis reklamēts, nedz arī īpašs "padomju" kultūras sasniegums, bet gan „jau kopš seniem laikiem" pazīstamās koru zemes Latvijas tradīciju kopējs. Šos zviedru vārdus Rīgas avīzes, protams, noklusēja, bet no mūsu koru vēstures tos izdzēst nevar. (Par Ave sol koncertiem veltītajām atsauksmēm vairāk lasāms Laika ziņojumā „Lepojas ar citu bagātību" (1974-94), bet par minēto kultūras dienu "lielo" sarīkojumu 6.X1, kurā atskanējusi arī... kāda Dunajevska „častuška", — Latvijas 44. num. iespiestā rakstā „Te dvako pēc Krievijas".) Tālāk atzīmēsim vēl kādu notikumu. Jau citā reizē rakstījām par Ļeņingradas simfoniskā orķestra diriģentu A. Jansonu. Viņam starplaikā tai pašā profesijā piebiedrojies vēl tikai 30. mūža gada slieksni pārkāpušais dēls Mariss Jansons. Pēdējais pirmo pārsteigumu, kā H. fon Karajana māceklis, sagādāja jauno diriģentu konkursā Berlīnē 1971. gadā, iegūstot 2. vietu un laureāta titulu, pēc kam viņš bija viens no palīgdiriģentiem Ļeņingradas filharmonijas orķestrī, šī vienība pirmajā sastāvā 1973. gada rudenī devās plašākā turnejā uz Ziemeļameriku, un daļu koncertu vadīja arī MJ. Kā jau jaunam, bet techniski un mūzikāli talantīgam diriģentam, arī viņam tad nu bija gandrīz sensacionāli panākumi, īpaši Čaikovska interpretējumos. MJ. diriģētos koncertus, kur bija iespējams, noklausījās arī latvieši, tāpat tos atzīmēja mūsu avīzes (sk., piemēram, A. Purva recenziju "Ovācijas latviešu diriģentam", Laiks: 1973-97). Amerikāņiem un kanādiešiem „ļeņingradieša" MJ. cilme, protams, nebija zināma, un šai ziņā viņam ir tāds pats stāvoklis kā, piemēram, internacionāli pazīstamajam baletdejotājam “maskavietim" M. Liepam. 
Pēdējo piezīmi neizteicām tikai cita starpā, īstenībā ar to saistās kāda ļoti svarīga problēma. Proti, tagad, kad latviešiem labu diriģentu ir vairāk (un te vēl būtu jāpiemin A. Viļumanis), pašā Rīgā stāvoklis nav tik spožs. Radio un televīzijas orķestris, kas vēl nesen tuvojās maskaviešu līmenim, tagad atkal slīd lejup, ko gluži neslēpj arī Rīgas prese. Tā galveno diriģentu L. Vīgneru gaida "pelnīta atpūta", bet spējīgāka aizstājēja viņam vēl nav. Bijušam trimdiniekam L. Reiteram savu sapni nav laimējies īstenot citu iemeslu dēļ, un par C. Kriķi manāmāki cildinājumi nav dzirdēti. Tāpat kāda krize veidojas operā, kur diriģē R. Glāzups un J. Lindbergs. Operai bez tam jācīnās ar repertuāra dilemmu un samazinājušos publikas interesi, kas abas iet roku rokā #idiom. Ar t.s. klasiskajām latviešu operām jāpiesargās, bet "padomju" operas „neiet" (tāpēc kāds pusducis šīs grupas jaundarbu jau gadiem nīkst bibliotēkā, tālāk nekur netiekot). No svarīgākiem starplaikā iestudētiem latviešu jaundarbiem varam atzīmēt vienīgi A. Skultes pasaku operu Princese Gundega un karalis Brusubārda (1972), bet vai tā spējusi sacensties ar A. Žilinska vairāk operetei nekā operai līdzīgo Zelta zirgu (1965), mēs nezinām. Zīmīgi arī, ka Rīgā nav "gājis" pat tāds darbs kā Britena Piters Graimzs, tāpat neko labāk — nemākulīgā inscenējuma dēļ — nav klājies Geršvina Porgijām un Besai (sk., piemēram, Literatūrā un Mākslā (1974-27) iespiesto L. Vidulejas rakstu "Kāpēc mūsu operā mirst "bestsellers" ?). Atsevišķas krīzes mūzikas pasaulē, protams, nav nekas neparasts, sevišķi vēl mūsdienās. Taču Latvijas pašreizējos apstākļos, kur galvenais diriģents ir "gudrā un gādīgā" #irony partija, ik krīze ir riskanta. Vispirms jau tāpēc, ka tās cēloņus nedrīkst iztirzāt bezpartējiski, kas automātiski izslēdz lietiskāku publisku kritiku un līdz ar to arī reformas. Otrkārt, neveiksmes var radīt bīstamu vakumu, ko tā pati partija var piepildīt, ar latviešiem nerēķinoties. Dajēji to jau rāda Rīgā aizvien biežāk rīkotie vieskoncerti, kas turklāt nemaz nav zemā līmenī. No mākslinieciskā viedokļa te, bez šaubām, grūti ko iebilst, bet ja šāda parādība draud kļūt jau par citu tautu invāziju, tad pašu latviešu mūzikas augšupeja var arī apstāties. 

Domājot par to, kas notiek Latvijā, vēl būtu jāpakavējas pie daudz kā cita, taču šai chronikā tas nav iespējams. Turklāt mums trūkst ne vien visu faktu, bet arī iespēju vērot pašus notikumus tieši, un, ja arī tāda rastos, visu mums tik un tā nerādītu. 

Viena lieta tomēr vēl jāpiemin — sakarā ar mūsu rakstu krājumā lasāmo J. Brauna apceri. lepazīstinot ar autoru, jau rakstījām par likteni, kāds bija viņa apceres "pirmiespiedumam" Rīgā. Šoreiz — kaut tikai dokumentācijas dēļ — parādām abu minēto Latviešu Mūzikas 9. sējuma iespiedumu satura rādītājus, pievienojot vēl PS bibliogrāfijai domātās „imprimatūras" (sk. attiecīgos fotostatus). Pirms vairāk gadiem sarunā ar kādu amerikāņu bibliogrāfu iznāca pieskarties arī PS publikācijām, cita starpā pieminot "aizmirstos" #irony skaņdarbus Rīgā iespiestajā K. Egles bibliogrāfijā Komponists Jāzeps Vītols. (1963; sk. arī B-dūra rakstu „Divas grāmatas Jāzepa Vītola piemiņai", Laiks: 1966-70, 71). Pirmā reakcija bija skeptiska: „Jūs taču nedomājat Orvela grāmatu Nineteen Eighty-Four?" Bet tad, atcerēdamies Ņujorkas publiskajā bibliotēkā saņemto „norādi" par lapu pārlīmēšanu Lielajā Padomju Enciklopēdijā (runa par Berija aizstāšanu ar Bēringa jūru), amerikānis pasmaidīja un piebilda: „Jums taisnība." Pēc tam tikāmies vēl pāra reizes, bet temati bija citi. Un tagad Amerikā, kad labu grāmatu par PS ir vairāk, nekā var izlasīt, tāds „sīkums" #dysphemism kā J. Brauna apceres lieta skepsi vairs nerada. Tādēļ dīvaini, kāpēc par „antisovjetismu" tā jāuztraucas Maskavā, turklāt ne reizi vien te vainojot taisni trimdiniekus... Jeb "gudrā partija" joprojām domā, ka „padomju tautas" tic visam, ko raksta Pravda, Izvestija, vai Cīņa? Bet nesāksim jaunas debates, bez tam mums gribētos šo chroniku beigt ar kaut ko priecīgāku, piemēram, ar pāra jokiem. Joku jau netrūkst — nedz Rīgas, nedz trimdinieku presē. Pirmo šoreiz tomēr neaizkārsim, jo Rīgā joki rodas vairāk sasietas mēles dēļ, kamēr trimda palaikam ir otrādi…
 
Šajā LM numurā ievietotā J. Brauna pētījumu raksta likteņgaitas, kam nav nekāda sakara ar politiskiem strāvojumiem, kas radās sakarā ar raksta autora izceļošanas atļaujas pieprasījumu no okupētās Latvijas uz Izraēlu, ir skaidri redzamas šajās divi lappusēs. Minētā raksta dēļ jau iespiestais latviešu mūzikas 9. numurs (sk. 770. lp.) iznāca pārveidotā saturā tikai 1972. gadā, kā parādīts šajā lappusē. Latviešu mūzikas numerācija gan palika nepārtraukta, bet 1971 gads bez rakstiem par mūziku. Vairāk par to sk. 692. un 769. Ip. 
Tā Laikā, ziņā par kādu koncertu X pilsētā, bija lasāms: „ ... viesa Ernesta Maršaua koncerts bija apmeklēts apmierinoši. Lai gan klavieres nebija labā kārtibā, pianists Valdis Treimanis tomēr centās darīt visu iespējamo, kas viņam arī spīdoši izdevās." Par ziņoto nešaubīsimies, intriģē tikai tas, cik V.T. „censtos", ja klavieres būtu labā kārtībā, un kā viņam "izdotos" tad? 

Otru joku gadījās pamanīt laikrakstā Latvija Amerikā, kādā rakstā sakarā ar Zīles paredzētajām V. Ozoliņa dziesmām koncertā V pilsētā (patiesībā — lielpilsētā). Pieminējis pa faktam no komponista dzīves, autors tālāk raksta arī par V.O. darbiem, cita starpā apgalvojot, ka bez V.O. „latviešu tautas dziesmu druva būtu daudz nabadzīgāka", kam raksta beigās seko vēl otrs interesants fakts, proti: „Bez kora dziesmām V. Ozoliņš devis apmēram 140 solo dziesmu un daudz monogramu orķestrim." 

Par to, ka V. Ozoliņš bagātinājis "tautas dziesmu druvu", nav jābrīnās — šo rindu rakstītājs jo labi atceras, kā vismaz vienu no komponista meldijām kādreiz tautā ieskandināja dievturi. Turpretim augšā minētās monogrammas ir pilnīgs jaunums, kādu nav gadījies redzēt pat laikmetiskāko kompoziciju sarakstos. Jeb varbūt V.O. neviļus sajaukts ar Jāni Mediņu? Pēdējā daudzo vaļasprieka tikumu vidū bijis arī adīšanas tikums, un, kas ada cimdus, tam var izadīties arī pa monogrammai... Gandrīz būtu jāsāk šādus u.t.l. jokus kopā vākt. Kas zin', varbūt sanāktu vesels krājumiņš, ko iespiestu varētu nolikt blakus Rīgā “uzlabotajai" pavārgrāmatai. Būtu prieks lasītājiem, pa dālderim — vācējam, un gluži bez slavas nepaliktu arī paši jokdari. — * 

Novēlojušās piezīmes. Augšējā chronika jau bija salikšanā, kad LM redaktors saņēma vēstuli, kurā apšaubīta LM lasāmā „statistika" par trimdas, tāpat par eventuālo Latvijas un Amerikas komponistu skaitu. Vēstules autors domā, ka arī te slēpjas kāds joks... Varbūt, bet lai atļauts pieminēt dažus citus tikpat impozantus skaitļus. Starplaikā kādā vācu valodā sarakstītā grāmatā par diriģentu Furtvengleru gadījās izlasīt, ka 30-tos gados Berlīnē darbojušās 65 kamermūzikas vienības un ap 1800 komponistu (!). Ja šos skaitļus salīdzinām ar toreizējo Berlīnes iedzīvotāju skaitu un pieņemam, ka Berlīne nebija vienīgais vācu mūzikas dzīves centrs, tad redzam, ka mūsu un vācu autora skaitļi saskan gandrīz tikpat jauki kā, teiksim, lielā terca vai mažora trijskanis. Tātad joks kādreiz var būt arī patiesība, tāpat kā patiesība var kļūt par joku. Pāra dienas pēc minētās vēstules laimējās saņemt arī dažas Rīgas avīzes, to vidū Literatūras un Mākslas 40. numuru, Pēdējā lasāma Brigitas Briedes recenzija par septembrī Rīgā notikušo J. Ivanova 16. simfonijas pirmatskaņojumu. Komponista vārdiem tā esot „cīņas simfonija, bet optimistiska, ar gaišu dzīves uztveri", un B.B. mēģina pastāstīt šo to arī par pašu mūziku, pie tam itin tēlaini. Mūs šoreiz vairāk tomēr interesēja šā darba „apguvē daudz darījušie atskaņotāji", konkrētāk — fakts, ka minētajā koncertā Televīzijas un radio orķestri vadījis viesdiriģents V. Sinaiskis no Maskavas („Karajana fonda" konkursa 1. prēmijas laureāts). Tāpat krievs (maskavietis A. Korsakovs) bijis šā koncerta galvenais solists (Glazunova vijoļkoncertā). Atceroties pāra lappuses iepriekš skarto latviešu diriģentu problēmu, te tad nu iznāk gandrīz jauns trijskanis, tikai dominējošā terca šoreiz ir mazā, nevis lielā. Bet — kā rakstīja dzejnieks — pat tumšākajā naktī „kāda zvaigzne aust". Tai pašā dienā — kaut pa citu, vēl tālāku ceļu — atnāca vēsts, ka Rīgā pēc studijām Ļeņingradā atgriezīsies mūsu jau pieminētais A. Viļumanis jun. (bij. operdziedoņa Aleksandra V. dēls) un — laikam operdiriģenta amatā. Ja šī vēsts nav aplama, tad vismaz daļēji pēdējā laika krize operā būs atrisināta. Un cerēsim, ka latviešiem līdzšinējās pozicijas izdosies paturēt arī simtgalvainajā Radio un televīzija» — 1974. gada decembrī. 
Val. B. 

74 “Latvju Mūzika” nr. 9 (01.01.1977.) | Voldemārs Aparjods

EMĪLS DĀRZIŅŠ UN PIEBALGA 
Voldemārs Aparjods 
Emīla Dārziņa laicīgā un garīgā dzimtene ir Piebalga, tuvāk apzīmējot — Jaunpiebalgas tas stūris, ko piebaldzēni sauca par kalnēniešiem. Šis Jaunpiebalgas kalnēniešu gals ir plašāka apgabala centrs, no kura nākusi vesela rinda vērā liekamu mūsu kultūras darbinieku, kā Vilhelms Purvītis (gan nav dzimis Jaunpiebalgā, bet tēvs piebaldzēns), Kārlis un Jonāss Miesnieks, Kārlis Skalbe, Reinis un Matīss Kaudzīte, Elza Stērste, Antons Austriņš, teātra kritiķis Arturs Bērziņš, tiesnesis un Skroderdienu Silmačos mūzikas autors Aleksandrs Būmanis, pirmās latviešu oriģināloperas Baņutas libreta autors Arturs Krūmiņš, profesori Hermanis Buduls, Voldemārs Jungs un vēl vesela rinda gleznotāju, aktieru, augstskolas mācības spēku, skolotāju. Šis apgabals smagi piemeklēts Ziemeļu kara laikā, kad vairāk nekā puse iedzīvotāju apkauti vai sērgās miruši — no Jaunpiebalgas 107 mājām nopostītas 95. Jau kara laikā Pēteris I abas Piebalgas uzdāvināja to nopostītajam grāfam Seremetjevam. Lai nopostīto ātrāk atjaunotu, viņš bez saimniekiem palikušajās saimniecībās nometināja gan latviešu zemniekus no citiem apvidiem, gan arī ieveda krievus. Pēc kara dažās sētās palikuši arī zviedru karavīri. Nometinātie krievi un zviedri jau 18. gadsimta beigās bija asimilēti. Apkārtējie iedzīvotāji zināja pateikt, kuras dzimtas cēlušās no krieviem (Gavari, Vasiļi, Blagadieri, Medvedes) un kurās mājās saimniekoja zviedru pēcteči (Rocos, Lāčos, Kluncos, Svēderos). Ilgstoša saskare ar cittautiešiem radīja zināmu spriegumu, un sadzīve veidojās citādi nekā tur, kur bija viendabīga latviešu sabiedrība. Piebalgas saimniecības bija samērā mazas, un zeme ne sevišķi auglīga, tāpēc jau no laika gala piebaldzēni blakus lauku darbam piekopa kādu amatu: „dreijāja" vērpjamos ratiņus, gatavoja pajūga lietas, auda audeklus, segas un citus audumus un darināja mājsaimniecības piederumus. Šos mājsaimniecības ražojumus veda uz citiem novadiem — Rīgu, vēlākos laikos arī uz Krieviju, visvairāk uz Pleskavu, jo pāri Piebalgas pakalniem un strautiem vijas Rīgas-Pleskavas lielceļš. Vēlākos laikos Piebalgas „kupči" apkārtējo pagastu tirgos uzpirka sviestu, olas, ādas, gaļu, lopus un veda uz Rīgu. Mājamatnieki un „kupči", kas satikās ar dažādu novadu, Rīgas un krievzemes ļaudīm, veidoja to Piebalgas seju, kādu redzam Kaudzīšu Mērnieku laikos — gan it kā drusciņ pagreizā spogulī, un tādu piebaldzēnu, par kuru kāds mūsu dzejnieks teicis, ka ar to nevajagot ielaisties strīdu —arvien mutīgu, āķīgu, viszinīgu, kas ātri novērtē pretinieka stiprumu un vienmēr grib paturēt “pēdējo vārdu". Gan jāpiemetina, ka piebaldzēns, sastopoties ar jauniem sadzīves strāvojumiem (piem., tautas atmodu), ir reizē atsaucīgs un kritisks. Tāda bija Piebalgas sejas viena daļa Emīla Dārziņa dzimšanas laikā. Bija arī otra. Jaunpiebalgā bija sešas brāļu draudzes saiešanas mājas, kas liecina, ka tur bijusi visai rosīga brāļu draudzes kustība. Sevišķi plaša un dziļa tā bijusi pēc aizlieguma atcelšanas ap 18. un 19. gadsimta miju. Emīla Dārziņa bērnības laikā tā gan jau bija norieta stadijā, bet arī vēl pēc Pirmā pasaules kara Jaunpiebalgas brāļu draudzes saiešanas namos ļaudis pulcējās pāris reizes gadā mācītāju uzraudzībā. Katrā sanākšanā bez mācītāja runāja arī sacītāju „tētiņš" — Dulbīšu, Grāvīšu vai Galiņu tēvs. Runāja aizrautīgi — līdz asarām. Piebaldzēni, kas nepiederēja saiešanu ļaudīm, mēdza par viņiem teikt, ka esot par daudz svētulīgi un raudulīgi. Ja kāds gribēja savā reizē izdzert glāzi alus, teica: „Tāds kā ernūters!" Varbūt, ka tā šo vēlo hernhūtismu tiešām raksturoja mazliet pārspīlēts emocionālisms un reliģisks sentimentālisms, bet tai pašā laikā viņos bija vērojama izcila gādība par ģimeni, uzmanība pret kaimiņiem un citiem ļaudīm — īpaši, ja tos piemeklējusi kāda nelaime. Šajās patriarchāli hernhūtiskajās ģimenēs jo bieži izpaudās arī liela vērība grāmatām un skolām. Tāpēc saprotams, ka no šīm Piebalgas dzimtām nākuši minētie gara darbinieki, gan dažiem vēlāk arī atšķeļoties un ejot pietismam atšķirīgus ceļus (Sudrabkalns!). Dārziņu ģimenē pārstāvētas šīs Piebalgas sejas abas daļas — saimniecisko apstākļu un hernhūtiskā, bet ne gluži labā saskaņā. Emīla tēvs Andžs (1843-1911) bija praktiskais piebaldzēns, Jaunpiebalgas Jāņa skolas pārzinis jeb, kā piebaldzēni teica, „skolas tēvs". Viņš nenāca no Cimzes semināristiem, bet pēc Jaunpiebalgas draudzes skolas beigšanas piemācījās un nolika skolotāja pārbaudījumus. Viņa bijušie skolnieki vērtēja: bija labs skolotājs, prata labi izskaidrot. Pirmais “skolas tēvs" Jāņa skolā bija Andža Dārziņa brālis Jānis Dārziņš, kā vārdā tad arī skola tika iesaukta par Jāņa skolu. Skolas tēvu apmaiņa notika kara klausības lietu dēļ —Jānis aizgāja saimniekot Dārziņu dzimtas mājās Lejas Jānēnos. Jaunpiebalgas lielajā draudzē (ap 6000 dvēseļu) skolu tēviem bija jāveic arī tāds kā mācītāja palīga amats —jākristī bērni, jāteic mājas lūgsnas, iesvētāmos bērnus uz baznīcu izvadot un no baznīcas sagaidot, jāapstāv mirušie. Šais gaitās Dārziņu tēvs allaž pratis pateikt kādu trāpīgu labu vārdu; viņš pazinis un sapratis sava novada ļaudis. Daļa piebaldzēnu to augšu novērtējuši, citi to uzskatījuši arī kā sava veida pieglaimošanos. 

Piebalga 19. gadsimta 60-tos gados bija kļuvusi par vienu no tautiskās kustības centriem. Dažus gadus priekš savas nāves (1873-75) Vecpiebalgas draudzes skolas augstāko klasi vadīja tautiskās kusubas ideologs Kronvaldu Atis, bet Jaunbiebalgas draudzes skolā īsu laiku darbojās Auseklis. Arī Emīla Dārziņa bērnības laikā Piebalgā kulturālā rosība nebija apsīkusi. Aktīvi šai darbā bija arī abi Mērnieku laiku autori — Reinis un Matīss Kaudzīte. Reinis, kā zināms, naktī priekš Kronvalda nāves kopā ar aizgājēju bija strādājis gar latviešu vestures grāmatu. Kaudzītēm Kronvalda un Ausekļa patētika nebija tuva, un Mērnieku laikos ar Pietuka Krustiņu pret to izpaužas pārāk asa ironija. Kaudzīšu tautiskie centieni bija kristiānisma ietekmēti, un viņi tam simpatizēja. Auseklis, latvju senatnes cildinātājs, ar kristiānismu tik cieši nesaistīts, vācisko noraidīja tāpat kā Kaudzītes. Kaudzītes, it sevišķi Matīss, bieži ciemojās pie Dārziņiem un otrādi. Šajos brīžos, kad bija klāt arī jaunais jeb palīgskolotājs un bieži arī kāds cits kaimiņu skolotājs, parastās sarunas pie galda vijās par jaunajām latviešu grāmatām, jaunākajiem notikumiem latviešu lietās. Toreiz parasti pie galda neiztrūka arī bērnu. Šai gaisotnē izauga Emīla ieskats par savu tautu, kas vēlāk pamanāms viņa recenzijās un arī kompozīcijās. Blakus skolas darbam Dārziņa tēvs, tāpat kā daudzi piebaldzēni, uzpirka audeklus, dažādus citus audumus un mājamatniecības ražojumus no tiem, kam nebija pašiem sava zirga. Audeklus izbalināja un veda uz citu novadu tirgiem vai pat Pleskavu. Kad Jāņa skolā izcēlies ugunsgrēks (1877. gada maijā), ļaudis sprieduši, ka tas radies, audeklus vārot, no pārkarsētiem „roriem". Šā vai tā — vecā skolas koka ēka nodega. Tās vietā, pa daļai pēc Dārziņu tēva padoma, uzcēla jaunu, tiem laikiem itin modernu divstāvu mūra ēku (1878). Vēlāk kalnēnieši mēdza sacīt, ka labi vien esot bijis — tikuši pie jaunas, skaistas skolas, bet kaimiņu novada Zosēnos pat vēl neatkarīgās Latvijas laikā skolēni mitinājās koka ēciņā. Dārziņu mātes Marijas Laimiņu dzimtas mājas Jaunabrupes bija kādas 5 verstes no Jāņa skolas, tūliņ aiz „valsts mājas" (pagasta nama). Laimiņi — turīga patriarchāla dzimta — piederēja brāļu draudzes ļaudīm ar pietiekami labu izglītību, bet gan vairs ne tik cieši saistīti ar saiešanām. Viens Dārziņu mātes brālis bija skolotājs, arī kādas mācību grāmatas autors. Dārziņu mātes pirmā mīlestība bijusi rakstnieks, Pēterburgas Avīžu līdzstrādnieks Zvaigznīšu Jēkabs (1833-1867), kas kļuva ļoti populārs ar stāstiem Par malēniešiem. Marija ar Dārziņu apprecējusies sava tēva pierunāta 1872. gada 25. jūnijā. Varbūt pa daļai tādēļ, varbūt arī Dārziņa pārāk biežā kavēšanās tuvējā Zelta krogu vai arī abu šo iemeslu dēļ, ģimenē laulāto starpā īstas sirsnības trūcis. Īstenā ģimenes kopēja, gādātāja par bērniem — Emīlu un Hermani — bijusi māte. Hermanis vairāk turējies ar tēvu, bijis muzikāli tikpat apdāvināts kā Emīls, bet viņam labāk paticis braukt kopā ar tēvu pa tirgiem nekā sēdēt pie klavierēm. Hermanis (1879-1903) nomira agri, laikam ar smadzeņu karsoni. Pie tēva Jāņa skolā Emīls beidza pagastskolas 3 klases. Šai laikā iepazinās ar nošu raksta un klavieru spēles sākumiem. Vecāki gribēja, lai Emīls turpina skolas gaitas toreiz slavenajā Vecpiebalgas draudzes skolā (tur Emīls mācījās 1889. gadā), jo daudzi šīs skolas beigušie vēl nedaudz piemācījušies un nolikuši skolotāja pārbaudījumus. Šīs skolas pārzinis bija Kronvalda znots J. Sliede, bet par dziedāšanas skolotāju — toreiz itin pazīstamais komponists Šancberģu Pēteris (1841-1923) Viņa jūsmīgās romances gan sen jau aizmirstas. Viena — Es dziļi acīs ieskatījos — vēl saglabājusies kā parodija, ko Tērbatas latviešu studenti pārtaisījuši par Es dziļi glāzē ieskatījos. Tomēr Šancberģu Pētera vārdu no aizmirstības pasargājuši viņa audzēkņi, īsti vērienīgi skolnieki — trīs Jurjāni (Andrejs, Pāvuls, Juris) un Emīlis Melngailis. Pēdējais gan domājies jau draudzes skolā savu skolotāju pāraudzis un noorganizējis pats savu dziedātāju vienību. Dārziņu Emīls pie Šancberģu Pētera mācījās tikai vienu ziemu. Tad kāda acu slimība kļuva tik akūta, ka vajadzēja ilgāku laiku dzīvot tumsā. Slimība atstāja sekas visam mūžam: vāju redzi, ne tuvredzību, kā dažkārt apgalvots. Slimības laikā Emīlam nostiprinājās sirsnīgās attiecības ar māti, un tā radās pamati hernhūtiskā ievirzē, kas vēlāk atstarojās arī viņa mūzikā. Pēc atveseļošanās Emīls pabeidza draudzes skolu Jaunpiebalgā pie Ulpes, kas mācīja arī klavieru spēli. Draudzes skolas gados Dārziņa mīļākais komponists kļuva Volfgangs Amadeus Mocarts un tāds palika līdz mūža beigām. Vēlāk iemīļoja arī Čaikovski. 

Jaunpiebalgas draudzes skola Otra pasaules kara laikā (1941. g. 2. jūlijā) nodega un nav atjaunota. Vecā Dārziņa nodoms bija, ka Emīlam jākļūst par skolotāju, bet jauneklis izšķīrās par mūziku, ko arī māte atbalstīja. Emīls devās uz Rīgu (1891), dzīvoja pie mātes brāļa, skolotāja Laimiņa, un mācījās mūziku pie kapelmeistara Jēgera. Tēva atbalsts kļuva arvien skopāks, tikai pa reizei atvedot iztikai nepieciešamo. Vēl mazāk bija atbalsta, kad 1898. gadā Emīls uzsāka studijas Pēterburgas konservātorijā. Gadiem ejot, Dārziņu tēva kavēšanās Zelta krogū kļuva arvien biežāka un ilgāka. Kad 90-tos gados sāka pieņemties pārkrievināšanas spaidi, Dārziņam, kam krievu valodas zināšanas nebija nekādas labās, 1896. gadā vajadzēja skolas pārziņa vietu atstāt. Dārziņi pārcēlās uz Zelta krogu un to nomāja (1896-1898). Tad kādu gadu dzīvoja Cēsīs un 1900. gada vasarā pat pie dēla Pēterburgā. No turienes atgriezās Rīgā un pēc tam jaunajos Lāčos (Lejas Lācu "strejgabalā"), kas netālu no Jāņa skolas uz Vecpiebalgas pusi. 

1901. gada pavasarī Emīls Dārziņš līdzekļu trūkuma dēļ pārtrauca studijas konservātorijā un vasaru pavadīja pie vecākiem, bet rudenī devās uz Rīgu. 1902. gadā Dārziņa vecāki sāk saimniekot Lejas Lāčos, kas nepilnu vērsu no Jāņa skolas uz Jaunpiebalgas pusi. Saimniekošana iegūtajās Lejas Lācu mājās neveicās — tās nodega un bija jāpārdod. Tad Dārziņi pārcēlās uz Rīgu (1905), kur Dārziņa tēvs kļuva par kapu sargu un aizstāja mācītāja palīgu, apstāvot mirušos kapos. Emīls Piebalgā ciemojās līdz pat mūža beigām, lielāko tiesu pie saviem mātes radiem Laimiņiem. Mātes brālis tad nomāja Zelta krogu. Šī krodzinieka meita Marija bija Emīla pirmā mīlestība. Radniecība pārāk tuva. Marija vēlāk apprecējās ar kaimiņu saimnieku Hermani Aparjodu. Viņa mira agri Pirmā pasaules kara laikā. Emīls Dārziņš nebija novātors. Zīmīgi Emīla dēla Volfganga ieskati par tēva mūziku. Jaunībā pēc konservātorijas beigšanas viņš uz tēva mantojumu skatījās visai kritiski. Vēlāk Amerikā sava pēdējā koncertceļojuma laikā šaurākā sabiedrībā viņš izteicās, ka mums esot divi ģeniāli apdāvināti komponisti, kam radīšana veicoties bez pūlēm, jauni darbi birstot kā no pilnības raga, bet darbiem esot šad un tad improvizācijas raksturs; otri divi, kuru talants ne tik liels, ne tik bagāts, bet viņu darbos nevarot iedomāties nevienu noti citādu, kā tā rakstīta. Viens no šiem otriem, kā stāstītājs lika noprast — Emīls Dārziņš. 

75 “Latvju Mūzika” nr. 9 (01.01.1977.) | Knuts Lesiņš

EMĪLA DĀRZIŅA MĀKSLAS SKAIDRĪBĀ 
Knuts Lesiņš 
Kad 1973. gadā svinējām latviešu pirmo dziesmu svētku simtgadi, šis posms arī apmēram iezīmēja mūsu oriģinālmūzikas 100 gadu mūžu, tās pamazītējo patstāvīgo attīstību un sasniegumus. Pirms tam visa mūsu mūzikālā bagātība bija tautasdziesmas, skaists un nozīmīgs mantojums, bet lielāko daļu pat neapzināts un neizpētīts. Šīs simtgades posma sākumā sāka darboties mūsu pirmie mūziķi ar akadēmisku izglītību —Andrejs Jurjāns un Jāzeps Vītols, un piedzimst vairāki komponisti, kuriem visiem sava īpata loma latviešu mūzikā. Viņus pieminot, mēs it kā vēlreiz pārstaigājam mūsu mūzikas gaitas, tās attīstību, pārbaudot, kas palicis pāri, kas nobeidzies, kas turpinās. 1974. gadā atzīmējām kora dziesmas meistara un tautasdziesmu krājēja Emīļa Melngaiļa dzimšanas simtgadi. 1975. gada 22. oktobrī (pēc jaunā stila 3. novembrī) tā apritēja Emīlam Dārziņam. Viņa dziesmas gan vienmēr skanējušas arī bez gadu posmiem, tā Dārziņu var uzskatīt par tautā pazīstamāko latviešu komponistu. Bet savu vecāko un jaunāko laika biedru vidū viņš ir sniedzis skaitliski vismazāko devu — 17 solo dziesmas, tikpat daudz kora dziesmu, Melancholisko valsi orķestrim (pazīstams J. Vītola aranžējumā klavierēm). Ja runājam par solo dziesmām, tad J. Vītolam to ir ap 100, Alfrēdam Kalniņam pāri par 300, Jānim Mediņam tuvu pie 200. Protams, nesalīdzināmi lielāks šo komponistu darbu skaits korim, orķestrim un citās nozarēs. Emīla Dārziņa mūzika ir vienkārša, bet tanī jābūt kaut kam sevišķam, ja simtgades pārvērtībās tā var pastāvēt ar dziesmu devu, kas komponētas viņu radītāja īsajā 35 gadu mūža 5-6 gados un ko var atskaņot vienā vakarā. Vārds un skaņa viņa dziesmās liekas it kā reizē radušies, it kā bez šīm skaņām komponētā dzeja nemaz nebūtu varējusi pastāvēt. Šī mūzika runā uz mūsu jūtām tieši, uz kādu tikai mums pašiem zināmu, citkārt neatklātu dvēseles daļu. Tā ir ļoti koncentrēta , tai nevar nekā ne pielikt, ne atņemt. Ir pazīstams teiciens, ka mākslā meistaru pazīst no ierobežošanās. Tāds meistars tad Emīls Dārziņš ir. Es neteikšu, ko mīlēju, līdz svēts un taisnis būšu, līdz tumsību es izbridis, pie skaidrības reiz kļūšu — skan Jāņa Poruka teksts Sāpju spītēs. Vispār komponistam ir gara radniecība ar Poruku. Mūžīgās ilgas pēc skaidrības kā garīgs piepildījums ir raksturīgas Dārziņa talantam. Tāpat kā dzejniekam — skumīgums, mūžība, reliģiozitāte, mīlestības valdzinājums un zaudējums — ir iemīļotie komponista motīvi. Par īsta parauga meistardarbu varētu uzskatīt Mātes dziesmiņu, kuras tekstu tagad Latvijā dzied ar grozījumu: vārdi "Kristus vēsti" aizstāti ar Laimas vēsti, it kā šī viena vārda neminēšana vai pārmaiņa varētu ko grozīt dzejnieka vai komponista nodomos un garā. 

Pēc sava sirsnīguma un tiešuma Mātes dziesmiņa būtu ierindojama blakus mūsu tautasdziesmu skaistākajiem paraugiem — Tek saulīte tecēdama vai Kas tie tādi, kas dziedāja. Ar tautasdziesmām Dārziņa mūzikai nav tieša sakara, viņš nav mēģinājis savām tēmām piešķirt tautasdziesmu raksturu, bet tās ļoti cienījis, tāpat kā jaunus meklējumus nacionālā mūzikas stilā. Par to liecina daži pieminējumi viņa rakstos par mūziku. Tā par sava kollēgas un drauga Emīja Melngaiļa kora dziesmu Dievs, dod mūsu tēvu zemei Dārziņš raksta: „Ne mazākās atskaņas no kaut kā bijuša. (...) Spēcīga, oriģināla, latviska — tāda ir Melngaiļa mūzika, tādas ir šī jaunā gadsimteņa pirmās skaņas! Kas tā iesāk, tam pieder nākotne." Kādā citā rakstā viņš salīdzina tautasdziesmas ar zelta tvaiku, izsakot domu, ka mūzika vistuvākā māksla latviešu psīchei. Par to liecinot tautas melodijas, kurām līdzīgas nevarot uzrādīt neviena Eiropas tauta, izņemot varbūt skandināvus. Visumā, kā jau minēju, Dārziņš savā mūzika ir ļoti koncentrēts, viņa klavieru pavadījumi dod kādu ieskaņu vai izskaņu, atkārto melodijas motīvu, nekad nenomācot balsi. Krāšņāka veida pavadījumi divās plašāka apmēra dziesmās: Rezignācijā (V. Plūdona) un Spāniešu romancē (krievu dzejnieka Pušķina vārdi). Par sevi Dārziņš kādā vēstulē Alfrēdam Kalniņam raksta: (...) „Es no dabas neesmu ne dabas novērotājs — peizāžists, ne arī muzikāls architekts, bet subjektīvs jūtu liriķis, kam jāuztver cilvēka dvēseles dažādie saviļņojumi un jāattēlo mūzikā." Šī vēstule rakstīta komponista pēdējā dzīves gadā un dod mums zināmu ieskatu par visu iepriekšējo mākslas radīšanas posmu. 

Dārziņš ir romantiķis, tāpat kā viņa izvēlētā dzeja. Pašreizējā laikmetā, kur mūzikā dominē ritms un skarbas harmonijas, dažkārt jūtam tieksmes romantismu noniecināt varbūt pa daļai tāpēc, ka romantismam mūzikā bijusi un ir tik nozīmīga vieta. Un tā reizēm cietējos ir ne tik vien Dārziņš, bet arī Šopēns un citi romantiķi. Par viņu stilu ironizē un sacer parodijas. Modernisma virzieni ir agresīvi, cenšoties iekarot savu vietu. Un tomēr, kā izteicies ievērojamais angļu diriģents Tomass Bīčems: ,Ja no programmām svītrotu klasiķus un romantiķus, tad koncertu zāles būtu tukšas." Lielākā daļa Dārziņa dziesmu ir skumjas, pat traģiskas, bet ja gadās kāds uzmirdzuma brīdis, tad tas patiesi brīnumaini gaišs — dziesmās Kā zagšus (Blaumaņa), Mana laime (Helgi1), Teici to stundu, to brīdi (Poruka). Skumja vai priecīga — Dārziņa mūzika vienmēr dzidra. Viņa 17 kora dziesmas tāpat bijušas koru iemīļotas. Bet kora dziesma pati par sevi ir citāds mūzikas veids nekā solo dziesma, tā nevar būt tik intima rakstura. Dārziņa kora dziesmās ieskaņās sabiedriski un patriotiski motīvi, kā to dzirdam vienā no agrākajām komponista kora dziesmām Pie tēvu zemes dārgās (vācu dzejnieka Fr. Šillera vārdi). Bet šī dziesma kā jaunības darbs nav sevišķi īpata, izskan diezgan tradicionālā technikā, toties spēcīgas un īpatas ir Senatne un Lauztās priedes (Raiņa), Mūžam zili ir Latvijas kalni (Skalbes), Ciānas bērni (Aspazijas). Tām blakus ir arī liriskas izskaņas dziesmas, kas vairāk atgādina komponista solo dziesmas, kā Mēness starus stīgo (Aspazijas), ko pats komponists ieskatīja par savu labāko kora dziesmu, Sapņu tālumā (Aspazijas), Nāru dziesma (Jaunsudrabiņa) sieviešu korim, Es zinu (Poruka), Mirdzi kā zvaigzne (K.Jēkabsona). 

Orķestrim Dārziņš komponējis Lirisku fantāziju, tēlojumu Vientuļā priede, Mazo svītu un Melancholisko valsi, kas kļuva par mūsu iemīļotāko orķestra kompoziciju sava melodiskuma dēļ. Melancholiskais valsis komponēts klasiskajā rondo — apļa formā. Tema, kas dzirdama pašā sākumā, vienmēr atkārtojas pēc kāda cita posma iestarpinājuma, ko sauc par epizodu. Ar Melancholiskā valša iemīļotību vēlāk varēja sacensties Jāņa Medina Ārija, kas tāpat komponēta orķestrim un pazīstama dažādos aranžējumos. Režisors Vilis Lapenieks bija iecerējis filmu Melancholiskais valsis, kurā galveno lomu būtu tēlojis komponista dēls — mums labi pazīstamais komponists — Volfgangs Dārziņš. Filma nebija domāta kā biogrāfisks Emīla Dārziņa dzīves attēlojums. Sižets saistījās ar kādu komponista dzīves epizodu, izmantojot Melancholisko valsi par pamatmotīvu. Volfganga uzņēmumi filmā bija ļoti fotogēniski, tāpat kā tēvs viņš bija stalts jauneklis. Filma neīstenojās kara apstākļu dēļ. Emīlam Dārziņam bija krietns simfoniskās mūzikas komponista talants, bet viņa darbība šai nozarē apsīka pēc sarūgtinājuma sakarā ar simfonisko tēlojumu Vientuļā priede. Rīgas avīzē mūzikas kritiķis 2 bija uzrakstījis, ka 2 — Artura Bobkovica IV simfoniskajā koncertā 1908. gada 28. janvārī Rīgas Latviešu biedrības zālē atskaņoja ari Dārziņa simfonisko skaņu dzeju (viņa paša apzīmējums) Vientuļo priedi un Melancholisko valsi (Valsē melancolique). Rīgas Avīzes 26. numurā 31. janvāri kāds E. P. par atskaņoto Dārziņa mūziku izteica ļoti apvainojošu vērtējumu, kas komponistu satrieca līdz izmisumam. Izrādījās, ka E. P. (Ērgļu Pāvuls) nav neviens cits kā Dārziņa „tu" draugs P. Jurjāns. 
Vientuļā priede radusies somu komponista Sibelija (Jean Sibelius) simfoniskā tēlojuma Tuonelas gulbja ietekmē. Kaut gan Jāzeps Vītols un krievu komponists Glazunovs , pie kuriem komponists griezās pēc vērtējuma, atzina, ka Vientuļā priede ir patstāvīgs darbs, ap šo notikumu sacēlusies polemika Dārziņu ļoti apbēdināja, un viņš iznīcināja kompozicijas partitūru. Dažādu iemeslu dēļ iznīcinātas vai gājušas bojā arī pārējo divu orķestra kompoziciju partitūras. Palicis vienīgi Melancholiskais valsis. Kādus gadus E. Dārziņš loloja domu par operas komponēšanu, izmantojot libretam drauga rakstnieka Edvarda Vulfa lugu Rožainās dienas, ko teātros uzveda 1906. gadā. No operas saglabājušās 24 lappuses partitūras uzmetuma (tagad Rīgā Raiņa mūzejā) un divi vokāli fragmenti — Mātes dziesma un Serenāde. Rožaino dienu libretu bija uzņēmies sarakstīt dzejnieks Kārlis Jēkabsons, bet tas nav saglabājies. Emīla Dārziņa mūžs ir raksturīgs tā laikmeta latviešu censonim, kam cīņā par izglītību jāpārvar trūcīgums un citi nelabvēlīgi apstākļi. Emīls dzimis 1875. g-22. oktobrī jaunpiebalgas jāņa skolā. Jau sešu gadu vecumā, iepazīstoties ar klavierēm un notīm, atklājas viņa asā muzikālā dzirde. Vēlāk viņu sajūsmina Mocarta klavieru sonātas. Nodoms kļūt par mūziķi nobriest agri, kaut gan tēvs bija iecerējis izglītot dēlu par skolotāju. Pirmo mūzikālo izglītību Dārziņš iegūst no vecākiem. Tad viņš dodas uz Rīgu, dzīvo pie mātes brāļa un mācās mūziku pie kapelmeistara Jēgera. 18 gadu vecumā viņš komponē pirmo kora dziesmu Jūs, kalni, un jūs, lejas, ko Jāzeps Vītols iespiež mēnešraksta Austruma pielikumā. Šis notikums jo vairāk nostiprina apņemšanos studēt mūziku. Beidzot pārvarēta arī vecāku pretestība, un jauneklis dodas uz Pēterburgas konservātoriju, kurā mācās trīs gadus ērģeļu spēli un kompoziciju. Šie gadi Krievijas galvas pilsētā dod iespēju parallēli studijām klausīties daudz ievērojamu koncertu, un pēc paša komponista attinuma bijuši skaistākie viņa mūžā. Ja koncertos konservātorijas audzēkņiem dažkārt laimējās iekļūt par brīvu vai par lētu cenu, tad ar iztiku Pēterburgā bija grūti. No laika biedru atmiņām un paša vēstulēm spriežot, Dārziņš bieži bijis pusbadā, mēģinot sameklēt kādu gadījuma darbu, piemēram, kādu klavieru stundu. Kompoziciju Dārziņš mācījās pie Rimska-Korsakova, tā paša krievu komponista, kas tā bija iemīļojis Vītolu, ka tam pēc konservātorijas absolvēšanas bija iespējams palikt tanī par paidagogu. Protams, Dārziņš uzņēmis daudz krievu skolas un krievu mūzikas iespaidu. Tomēr viņa mūzika ir individuāla, slaviskās "beziemesla noskumšanas" tanī nav. Un Melancholiskais valsis, kam, pēc virsraksta spriežot, vajadzētu būt skumjam, ir gaišās vieglās krāsās darināts. Nevajadzētu aizmirst viņa pirmo zēna dienu mūzikālo aizraušanos ar Mocartu, kas nekad nav komponistu atstājusi, kādēļ arī vienīgais dēls kristīts par Volfgangu. Tuva viņam bijusi mocartiska skaidrība un vieglums. Līdzekļu studijām sāk pietrūkt, tās jāpārtrauc. Dārziņš pārceļas atpakaļ uz Rīgu, kur mēģina nopelnīt iztiku kā klavieru skolotājs un mūzikas kritiķis laikrakstos. Viņš dzīvoja mazā istabiņā, turpat blakus gultai stāvēja klavieres. Skolnieku tādos apstākļos maz pazīstamam mūziķim nav daudz. No tiem pieminams vēlākais komponists Jānis Zālīts, kas kādu gadu mācījās pie Dārziņa, tāpat Ādolfs Ābele. Viņa tā laika vēstulēs Alfrēdam Kalniņam (1879-1951), 4 gadus jaunākam studiju kollēgam Pēterburgā, liecina par vilšanos un rūgtumu, grūto eksistenci. 1903. gadā viņš apprecas, trīs gadus vēlāk piedzimst dēls. Materiālie apstākļi joprojām trūcīgi, piedevām rodas grūtumi, mātei un sievai saslimstot ar tīfu (toreiz grūti ārstējamu slimību). Kādā vēstulē Alfrēdam Kalniņam Dārziņš raksta: „Dienā strādāju kā zirgs, vakaros paskatos partitūrā. Manas vienīgās bailes ir nepalikt par darba zirgu un kamieli to iznīcīgo atribūtu dēļ, ko sauc par drēbēm un ēšanu." — Emīls Dārziņš apprecējās 1903. gada novembrī ar Mariju Deideri (1879-1961) no Vecpiebalgas, kas toreiz bija skolotāja Maldoņa ģimnāzijā Rīgā. 
Komponists arī sūdzas par Rīgas latviešu sabiedrības mazo atsaucību mākslai, bet viņam ir prāvs draugu pulks. Vasarā Dārziņš apmetas Rīgas jūrmalā, kur cītīgi apmeklē simfoniskos koncertus un raksta par tiem kritikas. Viņš apcer garākos rakstos savu kollēgu mūziku ar lielāko vēlīgumu, lietišķi, labā literārā stilā. Viņa rakstu izlase sakopota un izdota grāmatā, kad Rīgā atzīmēja viņa 15 gadu nāves dienas atceri. 4 1910. gada naktī no 17. uz 18. augustu (j. st. no 30. uz 31. augustu) Dārziņu atrod vilciena sabrauktu pie Zasulauka stacijas, netālu no Rīgas. Tā negaidot nobeidzās ļoti apdāvināta mūziķa mūžs. Viss, kam viņš pieskāries savā mūzikā vai rakstot par mūziku palicis mums kā mantojums ar ievērojama talanta un īpatas personības zīmogu.

76 “Latvju Mūzika” nr. 9 (01.01.1977.) | Imants Sakss

EMĪLA DĀRZIŅA DZĪVE 
Imants Sakss 
Emīla Dārziņa šūpulis kārts Jaunpiebalgā 1875. gada 22. oktobrī (jaunajā stilā 3. novembrī) skolotāja ģimenē. Jau sešu gadu vecumā mazais Emīls sāk mācīties klavieru spēli pie tēva, vēlāk pie Jaunpiebalgas skolotāja Ulpes. Gan tikai 14 gadu vecumā iepazīstas ar Mocarta sonātām, kas tā aizrauj jauno skolnieku, ka nolemj kļūt par mūziķi, pretēji tēva vēlmēm. Emīls dodas uz Rīgu un mūziku mācās pie kapelmeistara Jēgera. Astoņpadsmit gadu vecumā uzraksta savu pirmo kora dziesmu Jūs, kalni, un jūs, lejas, ko publicē žurnālā Austrums. Šis pagodinājums galīgi izšķir jaunā komponista turpmākās dzīves gaitas. 1897. gadā viņš dodas ceļā uz Maskavas konservātoriju, bet, pēkšņas slimības pārvarēts, spiests braucienu pārtraukt un atgriežas Rīgā. Pēc gada šo nodomu atkārto, bet šoreiz uz Pēterburgas konservātoriju. Tur Dārziņš pavada trīs gadus, mācās ērģeļu spēli pie prof. L. Homilija (Homilius), kas bija arī prof. P. Jozuus skolotājs, un kompozicijas teoriju pie Rimska-Korsakova — prof. Vītola skolotāja. Nezinām, kā veicies Dārziņam ar ērģeļu spēli, toties Emīlis Melngailis liecina, ka Dārziņa saskaņa ar Rimski-Korsakovu bijusi ļoti vāja. Pēdējais nav Dārziņa talantu atzinis. Nokļūstot materiālos grūtumos, tāpat vājā veselības stāvoklī, Dārziņš spiests atgriezties dzimtenē ar nepabeigtu mūzikālo izglītību, un tā viņš sāk savu darbību Rīgā. Kāda gan bija Rīga tanī laikā — 20. gadsimta sākumā? Vācieši, krievi, žīdi, poļi, latvieši dažādos sadalījumos. Netrūka “jaunbagātnieku", “kārklu vāciešu", bija arī īsta latviešu intelligence. Darbojās arī latviešu revolūcionārā kustība ar vairākiem traģiskiem pašpazudināšanās gadījumiem. Dārziņš 1904. gadā rakstīja Alfrēdam Kalniņam: „Es ienācu Rīgā ar lieliem sapņiem un labām domām par latviešiem, bet nu es redzu, ka tā nemaz nav. (...) Visi ir noslīkuši savā šmucē, ķerdami un kliegdami pēc materiāliem labumiem un gribētu katru neuzskatīt par cilvēku, kurš domā un dara citādi. Un galvenais, nav dzīšanās pēc daiļuma."(...) Saprotams, šinī laikā dzīvoja un darbojās arī Dārziņa garam tuvi draugi: diriģents Bobkovics, dziedātāja Malvīne Vīgnere, dzejnieki un rakstnieki Viktors Eglītis, Austriņš, Krūza, Ķēniņš, Štrāls, Jaunsudrabiņš, Jēkabsons, Gruzna, Eldgasts, Zemgaliešu Biruta, gleznotāji Zeltiņš, Strāls, teātrinieki Duburs, Vēvers, Marta Ozoliņa, Biruta Skujeniece, Arturs Bērziņš, te pieminot tikai dažus. Dārziņam netrūka atzinīgas sabiedrības, taču garās un nogurdinošās klavieru stundas (toreiz bieži klavieres plinkšķināt mācījās tikai modes dēļ), nepietiekamais atalgojums un komplekss par pāragri aprauto mūzikālo izglītību, kam pievienojās vēl nelaimes personiskajā dzīvē, noveda jauno mūziķi visai pesimistiskā un melancholiskā noskaņā. Bet arī šādos apstākļos viņš parādīja ievērojamu mūzikālu aktivitāti. Dārziņš komponējis 17 solo dziesmas, 16 kora dziesmas un nesen vēl atrasta Šūpuļa dziesma (sk. 804. Ip.) bērnu korim, 4 orķestra darbus un iesāka operu Rožainās dienas. 
#rhizome
Blakus jaunradei Dārziņš darbojās arī par mūzikas kritiķi Rīgas laikrakstos — Dzimtenes Vēstnesī, Rīgas Avīzē, Latvijā u. c. Dārziņa īsā mūža pēdējos gadus apēnoja notikums, kas uzskatāms par melnāko brīdi latviešu mūzikas vēsturē. Jau minēju, ka Dārziņš komponēja četrus simfoniskus darbus: Liriska fantāzija (Fantaisie lyrique, 1901), Melancholiskais valsis (Valsē melancolique, 1904), Vientuļā priede (1904) un Mazā svīta (Petite suite, 1906). 1908. gadā pēc kāda koncerta, kurā atskaņoja Vientuļo priedi, Rīgas Avīzē parādījās anonima kritika, kas Dārziņu apvainoja plaģiātā, minot somu komponista Sibelija (Sibelius) Tuonelas gulbi. Sāpīgi aizvainots, Dārziņš griezās pēc atsauksmēm pie Pēterburgas autoritātēm Glazunova un Vītola, un atbildes apliecināja, ka Dārziņš Vientuļo priedi komponēdams, varēja arī nezināt šo Sibelija darbu. Dārziņa kritizētāji tomēr nebija apmierināti un Vientuļās priedes partitūru nogādāja Sibelijam. Pēdējais asi paskaidroja, ka "Dārziņa kgs ir darinājis savu "Priedi" zem mana "Gulbja" iespaida". Dārziņš izmisumā 
savu partitūru iznīcināja. Līdzīgā kārtā aizgāja bojā Liriskā fantāzija un Mazā svīta. Kā par brīnumu Melancholiskais valsis paglābās, kaut arī tam anonimie kritiķi pārmeta zināmu līdzību ar Čaikovska 5. simfonijas valsi. Šo melodisko Melancholisko valsi pārstrādāja klavierēm Jāzeps Vītols. Katra kaut cik mūzikāli iejūtīga dvēsele ir savā laikā pūlējusies šo valsi izspēlēt, vismaz pirmās astoņas taktis. Lasītāju informācijai te nepieciešams sīkāks paskaidrojums chronoloģiskā ritējumā. Brīvās Latvijas mūziķu aprindās Vientuļās priedes temats bija ļoti aktuāls, taču plašāk vai atklātāk par to presē nekas neparādījās. Kaut kur vajadzēja atrasties vēl vienai Dārziņa Vientuļās priedes partitūrai! Anonīmo kritiku autori tika viegli atšifrēti. Kāds bija vēl dzīvs, citi miruši. Dzird, ka pašreiz noslēptai partitūrai esot jau uz pēdām. Dīvainā kārtā Sibelija piemiņas mūzejā minētās sarakstes neesot. Katrā ziņā vēl iespējami pārsteigumi, kaut gan atkal, tāpat kā agrāk, kāda augstāka, oficiāla cenzūra varbūt visu apklās ar saviem spārniem. Dārziņa īsajā laulības dzīvē piedzima divi bērni: dēls Volfgangs (1906) un meita Tatjana Laima (1908). Tēva mīļākā komponista Mocarta vārdā nosauktais dēls bija ievērojams latviešu komponists, pianists un mūzikas kritiķis, turpretim meitiņa mira agri, gadu pēc tēva nāves. 1910. gadā, naktī no 17. uz 18. augustu (j. st. no 30. uz 31. augustu) Dārziņš mira traģiskā nāvē pie Zasulauka stacijas uz jūrmalas dzelzceļa sliedēm. Par Dārziņu rakstīti daudzi dzejoļi, esejas, monogrāfijas, romāni, dziesmu spēles, pat gatavota filma. Arī Dārziņa nāve nav devusi dažiem cilvēkiem miera — ir pārrunātas pašnāvības varbūtības; par to it kā liecinātu Dārziņa kabatā atrastā Jaunā Derība. Ir arī citas raibākas versijas. Šo notikumu pārsprieda arī Dārziņa laika biedri Latvijas brīvvalsts laikā. Sīkāk un ticamāk to izteica Dārziņa tuvs draugs Emllis Melngailis savā piemiņas rakstā 1925. gada 31. augustā Jaunākās Zinās: „Aiz Zasulauka piestātnes, tur, kur Tēbeļa dārza stūris, dzelzceļa sliedes iet ar mazu līkumu. Vismaz gāja agrāk. Dārziņš, braucot no jūrmalas pārpildītā vilcienā, bij gribējis vai nu pāriet otrā vāģī, vai ieelpot svaigu gaisu pie ārdurvīm. Vilcienam raujoties sāņus, neuzmanīgo, īsredzīgo, mūžam domās iegrimušo Emīlu Dārziņu nepiekāpīgā inerce izmeta uz akmeņainā bruģa, ielaužot vienu deniņpusi. Varbūt vēl īsu brīdi viņš ir gulējis nesamaņā, dzīvs, bet nākošais vilciens, kādu ceturksni stundas vēlāk, ir nogriezis roku līdz plecam, par vēlu pamanot drausmīgo šķērsli savā ceļā." Arī Dārziņam varēja gadīties Mocarta liktenis. Vēl viena diena — un latviešu tauta varbūt pat nezinātu viņa kapa vietu. Bet viņa bēru diena izvērtās par visas tautas sērām. Tik daudz bērinieku Rīgas ielas vēl nebija redzējušas. Tūkstošiem ļaužu plūda uz Pārdaugavu, kur Āgenskalna Mārtiņa kapos pie Mārtiņa baznīcas viņu apglabāja. Pie kapa runāja latviešu gara pasaules pārstāvji — 
Andrievu Niedru, Ati Ķēniņu, Pāvilu Gruznu ieskaitot. Sevišķi daudz bija latviešu jaunatnes, kas pavadīja savu skumju, cerību un sapņu dziesminieku ar vēlās vasaras rožu pušķiem un vainagiem. Jānis Zālīts teica: „Liekas, launaga saulīte, to redzēdama, nolaidās priežu kāpās, kuru ēnā sēroja dziļi apbēdinātā latvju Mūza." gada 15. septembrī atklāja Dārziņa kapa pieminekli. Piemineklis obeliska veidā bija darināts pēc T. Zaļkalna meta. Dārziņa bareljefu varā lēja B. Dzenis, bet pārējos ciļņus akmenī iekala Zaļkalns. Pieminekļa divās pusēs sieviešu galvas attēli: "Skumju ilga" un „Noreibusī līksme", bet pārējās ornamentālas līnijas. Arī šoreiz bija klāt desmit tūkstoš (!) Dārziņa cienītāju. Komponists Alfrēds Kalniņš pieminekļa fonda vārdā nolasīja sacerējumu Dārziņa piemiņai — Dārziņš kā mūziķis un cilvēks. Kori dziedāja Dārziņa un Dārziņam veltītās dziesmas: Alfrēda Kalniņa Kad virši zied (A. Bāliņa) un Jāņa Zālīša Pie koklētāja kapa (A. Austriņa). Pēdējo dzirdējām arī 1965. gadā Kanādas latviešu dziesmu svētkos Torontā. 
Ar ziedu zariem nāk meitenes Tavu drupušo kokli vīt; Ar dziesmām vīri un jaunekli let raudzīt, tavs gars kur mīt. Caur dziesmām ziedos kūp altāris, Šalc birze pakalnā. Kur koklētāja trūdi dus, Grimst tauta lūgšanā. Kad Palestīnas rozes zied, Tad dvēsle tava caur pasauli iet. Tā tas notika toreiz. Kamēr vien latviešu tauta dzīvos, Emīla Dārziņa mūzikas gars un dvēsele būs kopā ar to. Simtgadu dzimumdienas piemiņai Indra Gubiņa veltījusi šādus vārdus: 
Vai mēģināt izskaidrot Dārziņa mūzikas teorētiskos pamatus? Man šķiet, ka tas mūsu dienās vairs nav nepieciešams, jo tagad saskatām, ka Dārziņa mūzika robežojas ar brīnumu. Dārziņš nekad nepieskārās latviešu mūzikas folklorai — tautasdziesmai. Viņš bija stiprs savā personībā un gara pasaulē, radīdams mūziku, kas visai latviešu tautai kļuva atzīstama, saprotama un mīļa. 

Savās 17 solo dziesmās Dārziņš lieto ļoti vienkāršus, nepretenciozus mūzikas izteiksmes līdzekļus. Visnozīmīgākais Dārziņa mūzikā ir melodija, kas vienmēr izteiksmīga, sirsnīga, silta, dažreiz ar traģiskiem aprāvieniem. Klavieru pavadījumi organiski saliedēti ar melodijas attīstību, nereti balstās ērģeļpunktā. Visvairāk izmantots trīsdaļīgais metrs. Dārziņa pirmās solo dziesmas Vēl tu rozes plūc (Blaumaņa) un Jaunībai (A. Niedras) komponētas 1901. gadā. Interesanti pieminēt, ka jaunais autors savu vārdu pieteic ar pretēja rakstura dziesmām. Vēl tu rozes plūc ir vienkāršāka, īsāka, jo visa mūzikālā materiāla pamatā pirmās takts motīvs, kas dažādi variēts. Jaunībai ir plašāka, sarežģītāka dziesma, kur klavieru pavadījumam piešķirta patstāvīga līnija. Šīs abas dziesmas spilgti iezīmē turpmāko Dārziņa jaunradi, kur blakus gaišākai mīlas lirikai kā neatdalāms pavadonis soļo traģisma, bezcerības un izmisuma melodiskās kontūras. Gaišākā lirikas līnija savu piepildījumu rod Kā zagšus (Blaumaņa), Mana laime (Helgi), Teici to stundu (Poruka), Aizver actiņas un smaidi (Poruka), Kaut reizi vien (Poruka), Tev nosarkst vaigi (Teodora), Mātes gars (Helgi). Traģiskie bezcerības soļi savukārt izskan Kad būs as'ras izraudātas (Poruka), Sāpju spītēs (Poruka), Mātes dziesmiņa (Poruka), Rezignācija (V. Plūdona), Pie loga ziemas naktī (Poruka), Tevi atstāju (E. Gruzītes) un 'Pazudusī laimīte (Zemgaliešu Birutas). Atsevišķu vietu ieņem Spāniešu romance (Puškina—Plūdona). Kā redzam, visvairāk Dārziņš izmantojis sava laika biedra Jāņa Poruka (1871-1911) tekstus. Dzejnieka romantiskā un grūtsirdīgā jūsma komponistā atrada konģeniālu skaņu tulku. 1907. gadā Dārziņš uzraksta savas pēdējās solo dziesmas, kuras varētu uzskatīt par viņa „Winterreise" (pēc Fr. Šuberta piemēra). Ja arī vairākas no agrākām dziesmām varētu saukt par elēģiskām, tad šajās pēdējās tukšums, skumjas un nemiers sasniedz stindzinošus dziļumus: Rezignācija (Ne domu, ne jūtu, viss tukšs un salts), Pie loga ziemas naktī (Bez stīgām kokle, bez prieka dzīve) un Pazudusī laimīte (Kā sapnis, kā jausma no laimes). Gan pirmajā dziesmā vēl manāma cīņas griba, otrā — alkas dzīvot, bet pēdējā jau viss piepildīts, mūzika bez pretestības slīd it kā kāda neizbēgama un nežēlīga likteņa straumē. Citādi veidojas Dārziņa kora dziesmas (8 jauktam, 7 vīru, 1 sieviešu un 1 bērnu korim). Tajās daudz lirisku noskaņu, bet jau ar pirmo dziesmu tekstiem — Jūs, kalni, un jūs, lejas (nezināma autora, atdzejojis J. Neilands), Pie tēvu zemes dārgās (Šillera, atdzejojis Auseklis) un Lai vētra krāc (Lasmaņu Pāvila) — Dārziņš parāda noteiktu patriotisku ievirzi, kaut mūzikālā valoda vēl nav tik patstāvīga. 1900. gadā komponētā Minjonā (Gētes, atdzejojis Blaumanis), kas veidota strofiskā formā, vērojam ritmisku dažādību un melodisku lokanību. Tai pašā gadā komponēto Mēness starus stīgo (Aspazijas) ar bagātā izteiksmē skaisti plūstošu un sirsnīgu melodiju komponists atzina par savu labāko kora dziesmu. 1904. gadā radušās trīs viņa ievērojamākās kora dziesmas: Sapņu tālumā (Aspazijas), Senatne (Raiņa) un Lauztās priedes (Raiņa). Sevišķi iejūtīgu muzikalitāti un technisku meistarību Dārziņš sasniedz Sapņu tālumā, bet pēdējās divās gan episkā (Senatne), gan vētrainā trauksmē (Lauztajās priedēs) Dārziņš klausītāju uzved patriotiska pārdzīvojuma augstākajā virsotnē. 1906. gadā komponētas: Ciānas bērni (Aspazijas) un Nāru dziesma (Jaunsudrabiņa). Traģisku noskaņu un dzimtenes mīlestības piestrāvotajai Ciānas bērni kā pretstats pamirdz mazā Nāru dziesma, ko Jānis Zālīts apzīmējis par asariņu, kurā vesela pasaule iezvīļojas. Tāpat kā Melngailis, arī Dārziņš izmantojis Poruka dzejoli Un ja uz Betlēmi es ietu mūzikā savu reliģisko jūtu mierinājumam. Vēl mūža pēdējā gadā rakstītas viņa piecas vīru kora dziesmas: Mirdzi kā zvaigzne (K. Jēkabsona), Nāc man līdz (K. Jēkabsona), Kapsētas klusums (A. Ķēniņa), Mūzām zili ir Latvijas kalni (Skalbes) un Es zinu (Poruka). Mūžam zili jau sen kļuvusi par latviešu likteņdziesmu, ar ko saistās gan latviešu karavīru svinīgas piemiņas Brāļu kapos, gan nacionālās demonstrācijas pret Latvijas mūžīgajiem ienaidniekiem. Pēcrevolūcijas cenzūra izkropļoja dziesmas tekstu: mocekļu vietā radās "sentēvi", taures vietā kokle, asiņu zvaigznes —migla, lāstu —stāstu u. t. t. Nevienam nav ienācis prātā oriģinālo tekstu restaurēt ne brīvības gados, ne tagad svešumā, jo "sentēvi" vienmēr bijuši ērtāki un mīlīgāki nekā tautas mocekļi. Tālāk jāpiemin, ka mūsdienās ļoti populāra kļuvusi Mirdzi kā zvaigzne, bet klausītājiem mazāk pazīstamas ir Kapsētas klusums un Es zinu. Kapsētas klusuma vidusdaļu (Snauž mēness vizmā baltu ābeļu ēnas) komponists apzīmējis ar vārdu — sapnis. Patiešām Dārziņš šajā sapnī mūs ieved tādā kā transcendentā pasaulē, kuras muzikālā kāpinājumā atskan plašs līgo sauciens, dziesmu nobeidzot sākuma daļas klusumā. Pavisam trausli un liegi izskan Es zinu. Trūkst pēdējā stīga, jo — 
Es zinu ar, sirds kā lūst: klusi, klusi. Un kapsētas zvans kā skan: dusi, dusi! No instrumentāldarbiem, kā jau iepriekš minēju, mums palicis tikai Melancholiskais valsis, kas aranžēts arī vijolei un klavierēm. Ir saglabājušies daži nepabeigtās operas Rožaino dienu materiāli. Koncertos dzirdēti divi fragmenti: dzīvespriecīgā, gandrīz frivolā Serenāde un grūtsirdīgā Mātes dziesma (Viss kluss, ne lapa nekustas). lespējams, ka opera ir bijusi gandrīz pabeigta klavieru izvilkumā, bet gājusi bojā nezināmu apstākļu dēļ pēc Dārziņa nāves. Rožaino dienu pazušana skāra visu latviešu tautu, jo tā būtu bijusi mūsu pirmā latviešu opera. 
Veiksmīga un paliekoša ir bijusi Dārziņa darbība mūzikas kritikas laukā. Tanī laikā Rīgas avīžu koncertu atsauksmēs bieži dominēja apraksti par koncertu apmeklētājiem, goda viesiem, prominencēm, bufeti, sekojošām vakariņām. Netrūka arī publikas izturēšanās aprakstu: trokšņo, grūstās, kliedz „bis", „bravo", „urrā", pēdējā dziesmā skrien prom uz balli un tamlīdzīgi. 
#RHIZOME
Dārziņš nodibināja kritiku kā publicējumus presē, kur runā par mūziku. It sevišķi ievērojami viņa raksti par J. Vītola, Jurjānu Andreja, Alfr. Kalniņa, Melngaiļa u. c. kompozīcijām. Daži viņa spriedumi pat pravietiski, piem., par Melngaili, arī par Vītola uvertīru Sprīdītim, ko Dārziņš ieskatīja par Vītola labāko darbu. Vispār jāsecina, ka ar Dārziņu sākās latviešu mūzikas kritika, ar to reizē liekot pamatus latviešu mūzikas vēsturei. „Bet kāds viņš bija kā cilvēks?" jautās lasītāji. Atbilde vienkārša: „Kā cilvēks!" Varbūt neprata tik sekmīgi reālo dzīvi dzīvot kā citi, varbūt varēja savus darbus labāk paglabāt. Ir viņam bijušas dažas klavieru miniatūras, kas arī kaut kur izputējušas. Rakstnieks Pāvils Gruzna priekš 30 gadiem Flensburgas (Vācijā) latviešu nometnē Mirvikā atcerējās un spēlēja Dārziņa Sēru marša sākumu. Tas skanēja mažorā un trīsdaļīgā (!) metrā. Šo sēru mūziku Dārziņš bieži spēlējis toreiz slavenajā Kazarova vīna pagrabā (skat. 814. Ip.). Bet nu jau labā zeme pārklājusi visus vienlīdzīgi: dzīvot pratējus un nepratējus, sekmīgos un nesekmīgos, patīkamos un nepatīkamos, reālistus un sapņotājus, garos un īsos mūžus. Kaut Rīgas toreizējā patriciešu sabiedrība viņam maizes vietā pasvieda akmeni, Dārziņš tai atbildēja ar dziesmu — citu par citu skaistāku. Tās visas tagad latviešu tautas īpašums, dārgumi un rotas. Citēsim Emīla Dārziņa drauga un cienītāja, rakstnieka Antona Austriņa vārdus: „Bet kādu instrumentu viņš tagad spēlē tanī aizsaules orķestrī, kur Bēthovens diriģē, Vāgners sit lielās bungas, Mocarts pūš flautu? Laikam jau savu iemīļoto englišhornu, kas skumji vēstī par mīlestībā izraudātām acīm, pagājušām rožainām dienām un skaudības nolauzto vientuļo priedi." 

Šūpuļa dziesmu atradis kordiriģents Ilgonis Bumbieris. Tā komponēta trīsbalsīgam bērnu korim laikposmā starp 1906. un 1908. gadu ar skolotāja Friča Hunchena vārdiem bērnu ludziņai Meža pasaciņa. Ludziņas beigās notis ar paskaidrojumu: „Pirmo trīsbalsīgo meldiju debess bērnu kora dziesmai komponējis mākslinieks Emīlis Dārziņš. ( . . . )". Vairāk par šo Dārziņa dziesmu sk. žurnālā Māksla (Rīgā, 1970-4). Red. 

77 “Latvju Mūzika” nr. 9 (01.01.1977.) | R. Z.

NAMU CĒRTOT . . . 
Vēsts par Valentīna Bērzkalna dzīves gaitu pārtrūkšanu 1975. gada 18. februārī vispirms apziņā ienesa nepārprotamo apzīmējumu — neaizstājams zaudējums! Neaizstājams ne tikai Latvju Mūzikas rakstu krājumam, bet visai latviešu trimdas saimei. Rūpība, pazemība, tolerance, plašās mūzikologa zināšanas, objektīva vērtētāja skats; pētītāja, apzinātāja un tautas garamantu krājēja gars, sirsnīgs, uzticams draugs ir tie vārdi, kas vēl dziļāk iekaļ šī zaudējuma lielumu. 1968. gada februāra sākumā Valentīns Bērzkalns no tālās Filadelfijas ciemojās Kalamazū. Šai laikā atkal vairākkārt radās iespēja pārrunāt ieceres par latvju skaņu mākslas lauka dokumentācijas nepieciešamību trimdā. Divi biezie sējumi: Latviešu dziesmu svētku vēsture un Latviešu dziesmu svētki trimdā — dziesmu svētku „Bībeles" — nu ir kā smagu rudzu piebērti apcirkņi tautas garamantu klētī. Sakuplojusī mūzikas dzīve svešumā aizritēja it kā bez paliekošām pēdām, ar epizodisko atreferēšanu presē vien bija par maz. Jau agrākajā mūziķu saietā Torontā Bērzkalna vārdu minēja kā pirmo darba darītājos, sava paveiktā un nekad nepaveicamā darba turpinātājos. Bet viņu no šī „kārdinājuma” arvien vēl atturēja rūpes par untumaino veselību un bažas par nepieciešamajiem palīgiem. 10. februāra vakarā vēl reiz sanācām pasērst ar ciemiņu —Ernests Aistars, Jānis Avotiņš, Arnolds Kalnājs, Arnolds Sildegs, Roberts Zuika — un, pārrunās skarot arī Latvijas valsts 50 gadu dzimumdienas atceri rudenī, nobrieda atziņa, ka vairs nedrīkstam kavēties. Tas bija sākums . . . Kad pie lasītājiem nonāks šī Latvju Mūzikas numura lappuses, būs apritējuši 10 gadi kopš tām dienām, kad sākām „namu cirst". Vai ar astoņiem izdevumiem kas uzcirsts, lai vērtē lasītājs, bet ejamais ceļš iezīmēts. Darba cirvi jau nolicis arī Arnolds Kalnājs. Redaktora pienākumu aizstājējam nav debesu bez mākoņiem. Taču šobrīd, tāpat kā priekš 10 gadiem, vēl neskarta cietā griba un apziņa, ka nams ceļams tālāk, jo vēl dzīvojam, un Valentīna Bērzkalna iemītās pēdas ir drošinājums un paļāvība kopīgajā darba talkā. 
R. Z. 

78 “Latvju Mūzika” nr. 9 (01.01.1977.) | Leonīds Linauts

DRAUGA PIEMIŅAI 
Ar Valentīnu Bērzkalnu pirmoreiz satikos ceļā uz iestāju pārbaudījumiem Rēzeknes skolotāju institūtā 1928. gada maijā. Abi ar tēvu devāmies pirmdienas agrajā rīta stundā no turienes Rīgas viesnīcas uz grūtajām „sijāšanām" — eksāmeniem. Nemanot panācām divus gājējus: arī, kā likās, tēvu ar dēlēnu, kas blakus tēvam sekoja priecīgi palēkdamies un paskriedamies, jo viņu soļi bija ļoti nesamērīgi. Tēvs bija slaida auguma, acenēm, bet dēls — mazs, sīks puisēniņš kā rūķītis, arī acenēm. Tēvi sarokojās, iepazinās un sāka stāstīt par saviem dēliem un nodomiem. Valentīnam pamatskolas liecībā visos priekšmetos esot tikai piecnieki — tikai piecnieki! Es tiku cildināts kā daudzu dzejoļu zinātājs un ar labu dziedamo balsi. Drīz vien vērām vaļā staltās ēkas brūnās durvis, kur mūs apņēma vēl it kā nenožuvušas grīdu eļļas smarža. Tikām ievadīti pārbaudījumu telpā, kur bija jau priekšā liels pulks mūsu vecuma jauniešu dažādos svārkos un kaklautos. Gandrīz visi bija Latgalē dzimuši un auguši, bet, kā vēlāk tapa zināms, sacensoņu skaitā netrūka atbraucēju arī no Ventspils, Vidzemes vidienes un pat Rīgas. Paturot prātā tēva stāstu par Valentīna labo liecību, centos iekārtoties viņam blakus visos pārbaudījumos, klusībā cerēdams saņemt kādu palīdzību brīžos, kad paša spēki par maziem, īpaši rakstos. īsajā sarunu ceļā mēs vēl nekādi draugi nebijām kļuvuši, tā bija tikai cerēta glābiņa meklēšana. Pārbaudījumi sākās ar rakstu darbu latviešu valodā, kas bija sacerams pēc zināma plāna. Drīz vien pamanīju, ka uz Valentīna eksāmenu papīra izveidojās rindas ar paragrāfiem un apakšparagrafiem glītā sakārtojumā. Kad es vēl ne tuvu pie tāda nebiju ticis, Valentīns jau rakstīja un pārrakstīja uz „tīrā" kā no grāmatas. Taču Valentīns man, ja arī gribētu, nevarēja nekā palīdzēt, jo katrai sēdētāju rindai bija savs temats. Kā vēlāk paziņoja, Valentīns par šo darbu saņēma savu pazīstamo "draugu" piecnieku un vēl ar piezīmi — izcils! Mutvārdu pārbaudījumā latviešu valodā Valentīns likās deva vairāk nekā jautātājs sagaidīja, atbildēdams jo plaši it kā neapturams un nobeidza vēl ar kādu dzejoli. Visiem, kas klausījās, nebija šaubu, ka mazāk par piecnieku eksaminētājs neielika, jo viņa labvēlīgais smaids Valentīnu pēc tam pavadīja līdz pat viņa solam. Atmiņā spilgti patvēries arī pārbaudījums mūzikā, kur Valentīns parādīja sevi kā labas muzikālās dzirdes īpašnieku un jau plašām zināšanām mūzikas teorijā. 
Taču, lai kā kuram veicās grūtajos pārbaudījumos, mēs abi ar Valentīnu atkal satikāmies rudenī savā izvēlētajā skolā — Rēzeknes skolotāju institūtā — lai kļūtu par tautskolotājiem. Nolēmām dzīvot vienā internāta istabā. Arī klasē nosēdāmies vienā solā blakus, lai nu plecu pie pleca cīnītos augšup. Šeit pavērās cita dzīve, bija atnākušas pacilātības pilnas dienas: visās malās skanēja vijoles, klavieres gan gaiteņu galos, gan citur. Kur tik telpas atļāva, no vecmodīgajiem četrkājainajiem instrumentiem gandrīz no rīta līdz vakaram skanēja, veidojās no nevarīgiem drošāki soļi mūzikā. Ak šīs "tāpelklavieres" ! — tīrie mūzeju priekšmeti. Lielā jaunceltne garāmgājējiem šķita kā kāda mūzikas kaste, pa kuras logiem un durvīm lauzās ārā nenosakāms skaņu mistrojums bez pieminētā vēl ar klarnešu, trombu, bazūņu, flautu un citu orķestra instrumentu piedevu katru savā toņkārtā. Šajā gaisotnē saaugu jo ciešā draudzībā ar Valentīnu. Mēs bijām abi pasausi: viens mazs, otrs — garš un tievs, un ieguvām arī iesaukas. Valentīnu "nokristīja" par "profesoru Blēsi" viņa labo valodas zināšanu dēļ, bet mani par mākslinieku "zaļo diegu", jo māte bija noaudusi skolas drēbes sūnu zaļā krāsā. Kāda cita atgadījuma dēļ, kad cītīgi mācījāmies, tikām iesaukti par "infuzorijām". Jo cieši mūs abus "sasēja" arī kāda cita kopīga aizraušanās — mūsu tautas senatne. Tanī rudenī, 18. novembrī, visā Latvijā svinēja mūsu jaunās valsts 10 gadu dzimumdienu. Sirds plīsa aizkustinājumā. Rēzeknes pilsēta mirdzēja pārpilna visādām gaismām. Abi ar Valentīnu bijām iedalīti institūta kora altu balsī. Svētku koncerts, idejiskie mudinājumi, direktora, svētku viesu runas jaunatnes sirdīs atstāja paliekamas zīmes. Otrā dienā devāmies svētceļojumā uz apmēram 5 km attālo Jaunives pilskalnu. Par to bija daudz stāstījusi latgaļu izloksnes skolotāja. Teiksmas un leģendas, kas iegūlās mūsu prātos, vilktin vilka pašiem redzēt svēto vietu. Gar Rēzeknes upes malu, gar Klincānu dzirnavām ejot, uznāca viegls sniegputenis. Tas nespēja mūs atturēt. Pa stāvo pilskalna malas senceļu nonācām kalna galā. Saule cīnījās ar puteni. Vērojot apkārtni, stāstītais un īstenība saplūda un pārvērtās neaprakstāmā sajūtā. Likās, ka šeit nu esam mūsu tautas pagājušo gadsimtu likteņa varā . . . Internātā pārnācām vēlā novakarē nosaluši, nobridušies, bet līdz bijām atnesuši kādu sildītāju liesmu, kas mūs nav atstājusi visu mūžu. Laikam jau šie pārdzīvojumi bija tie, kas Valentīna interesi jau ar viņa 14 gadiem ievirzīja tautas garamantu vākšanā un krāšanā. Gadu pēc gada rudenī viņš atnesa uz institūtu vairākas biezas klades ar tautas dainām un melodijām, kas pēc tam tika nosūtītas uz Folkloras krātuvi Rīgā. No turienes viņam pienāca pateicības un grāmatas ar cildinātājiem ierakstiem. Valentīns īstenībā bija savrups jauneklis. Brīžiem kļuva arī ass un iecirtīgs. Viņa dabā nebiia pārāka devīguma vai izpalīdzēšanas skolas darbā citiem biedriem. Ja bija kas īpašs, ap viņa gara dārzu tad apjozās it kā „sēta". Cerētas palīdzības vietā viņš cieši nočukstēja: Vakarā varēji vairāk pamācīties, nevis kladē zīmēt visādus „pigoriņus". Valentīnam bija taisnība. Redzēdams, ka palīdzības vajadzībai nav slinkuma rakstura, viņš to nekad neliedza. No viņa mācījos darba disciplīnu, loģisku pieeju uzdevumu un grūtumu risināšanā. Diletantisms bija izravējams. Viņš necieta pārgudrības un runāšanu "augstā stilā". Šādām parādībām atrada trāpīgus apzīmējumus vai īsas, dzēlīgas piezīmes. No Valentīna nevairījās — gluži otrādi — viņš spēja piesaistīt. 1934. gada pavasarī beidzām skolotāju institūtu. Valentīns skolotāja gaitas sāka Latgalē — Zilupē, tad Rēzeknes skolotāju institūta paraugpamatskolā, bet mani jaunās gaitas aizveda uz Alsviķa pagasta skolu Vidzemē. Satikāmies tikai pa vasaras brīvlaikiem mūsmājā — Druvgaļos (Liepnas pagastā), no kurienes ar velosipēdiem devāmies ceļojumos pie tuvējiem setukiem* Igaunijā. Kaimiņzemē kāri klausījāmies turienes dziedāšanā, vērojām daudzkrāsaino tērpšanos, lauku paražas un dzīves veidu, kam kāda līdzība bija mūsu Kursas novados. 1938. gadā mūsu nodomus un dzīves gaitas apņēma Rīgas gaisotne. Valentīns blakus darbam konservātorijā pievērsās arī folklorai. Nu atkal mūsu gaitas saaudās jo cieši, kad uzsākām tikpat kā Latvijā aizmirsto koklēšanu — jaunas gaitas, jauni mērķi! Valentīns nodibināja dziedātāju ansambli Sidrabeni, kas kļuva rosīga ne tikai Rīgā (arī radiofonā), bet devās arī uz provinces centriem. Atmiņā patvēries gadījums, kad mūsu koklētāju četrinieks — Rubļu Marta, Dardedžu Andris, Valentīns un es — vingrinājāmies aiz skatuves aizkariem Rīgas Latviešu biedrības namā. Piepeši aizmugurē starp aizkariem pamanījām aceņu vizēšanu —dzejnieku Kārli Skalbi. Viņu bija atvilinājušas mūsu kokļu skaņas jau pirms koncerta. Viņš noteica: Jauki, jauki, cik brīnišķīgi, jauki! Paspiedis katram roku, viņš atkal nozuda skatuves aizmugures krēslā. Sidrabenes dzidrās balsis, kokļu sanēšana priecināja klausītājus, bija atrakta kāda mūsu skaņu mākslas sena bagātība. Tas bija jauks laikaposms, un pie šīs senās mākslas kaislīgajiem atdzemdinātājiem piederēja Valentīns Bērzkalns. Arī trimdinieku gaitās mūsu ceļi daudz neattālinājās. Pēc Vācijas bēgļu nometnēm par Valentīna dzīves gaitu pēdējo pieturu kļuva Filadelfija (ASV) — * — Setuki (seti) — krievu kultūras, rases un valodas ietekmēta igauņu daļa Petseru novadā, dzīvo lielāko tiesu uz laukiem kopā ar krieviem, pareizticīgi, bet runā igauņu valodas izloksni, kas ar daudz krievu vārdiem un akcentējumiem. (Skat. LXV, 1939, 19. sēj. 38433. ailē J Red. 
50 jūdžu no manas Montonas. Pēdējos gados Valentīns izjuta draugu, domu biedru trūkumu. Aizsaules dārzos jau bija Ādolfs Ābele un Jēkabs Poruks. Tie nedaudzie, ar kuriem viņš labi sapratās — Robertu Zuiku, Arnoldu Kalnāju, Arnoldu Sildegu, Albertu Jērumu — bija cits par citu tālāk, nesasniedzamāk. Tuvākie — gleznotājs A. Treibergs, mūzikas ieskaņojumu gatavotājs V. Nāruns un šo rindu autors bija draugi, pie kuriem viņš ieradās pat bez pieteikuma. 1975. gada janvārī, neilgi priekš savas nāves (18. II), Valentīns kādu nedēļu padzīvoja pie mums kalnu klusumā. Šajās dienās viņš cītīgi strādāja un kopīgi iezīmējām arī laiku tuvākajā nākotnē, kad atkal ieradīsies un paveiks to, kas sen iecerēts. Valentīna Bērzkalna mūzikālais mantojums nav liels — daži desmiti skanīgu tautme Taču likteņa roka pavēra citus vārtus it drīzi pēc tam, un daudzi jauki nodomi palika šaipus tiem. Melodiju apdares sievu korim, ansamblim. Tās lielākoties radušās viņa Sidrabenes vajadzībām. Trimdā rīkotajos dziesmu svētkos arvien kāda no tām priecinājusi klausītājos. Viņa zinātāja, vērtētāja balss arvien bijusi klāt visos mūzikas konkursos. Valentīns bija galvenais redaktors un izveidotājs kopīgi ar Robertu Zuiku un Arnoldu Kalnāju iecerētajam gadskārtējam Latvju Mūzikas rakstu krājumam, kas viņa laikā piedzīvoja astoņus izdevumus (1969 —1975). Taču laika plūsmā arvien nozīmīgāks kļūst Valentīna Bērzkalna mūža darbs — divi biezie sējumi: Latviešu dziesmu svētku vēsture (1965) un Latviešu dziesmu svētki trimdā (1968) — viņa paša latviešu dziesmas mūžam, latviešu dziesmu svētkiem kaltais piemineklis, kam līdzinieka nav ne svešumā, ne tur — dzimtenē. Par to šim Izvaltas pagasta tautskolotāja dēlam latviešu dainotāju nezūdama goddevība! Lai šī tautas kokles sarga un spēlētāja atdusas vietai trimdas latviešu Brāļu kapos Katskiļos neaizejam garām bez pateicības zieda. 

79 “Latvju Mūzika” nr. 9 (01.01.1977.) | Longīns Apkalns
LŪCIJA GARŪTA 
Lonģīns Apkalns 
1977. gada 15. februārī no okupētās Rīgas nāca ziņa, ka mirusi Lūcija Garūta. Maz par aizgājēju varēja lasīt komūnistu presē, vēl mazāk — latviešu trimdas izdevumos. Šķiet, ka šai gadījumā trimdas publikācijās ietekmīgi iedarbojās "kultūras vērtību" teorija, ko rietumos sludina „LPSR" simpatizanti, apgalvodami, ka tikai Rīgā tagad zina, kas latviešu kultūrā vērtīgs, kas ne, un ka tādēļ to, ko tur neslavē, nav vērts cildināt arī trimdā. Kad vien tiks rakstīti vērtējoši pārskati par latvju mūzikas kultūru 20. gadsimtā — pārskati, kuros būs reģistrētas attieksmes un proporcijas bez jebkādas ideoloģijas filtru acenēm, Lūcija Garūta ieņems vienu no centrālajām vietām. L. Garūta ir pati nozīmīgākā komponiste, kas nāca no valsts konservātorijas un deva brīvās Latvijas republikas gados savus izcilākos un vērtīgākos skaņdarbus. Šis konstatējums ir tikpat neierasts cik neapgāžams. Pietiek atgādināt, ka pat Latvijas laikā "jaunais" Jānis Mediņš, kaut tikai divpadsmit gadus vecāks par Lūciju Garūtu, bija savu komponista seju nepārprotami parādījis jau pirms Latvijas valsts nodibināšanas. Četrus gadus par L. Garūtu jaunākais Volfgangs Dārziņš turpretī uzrakstīja savas svarīgākās kompozicijas pēc Latvijas atstāšanas trimdā, tāpat kā kādreizējie konservātoristi Alberts Jērums un Tālivaldis Ķēniņš. Patiesā ražīguma posms Lūcijas Garūtas dzīvē nobeidzās ar Latvijas valsts bojā eju, viss vēlākais bija tikai atskaņas, bieži vien izmisīgi samocītas. Ja grib novērtēt L. Garūtas daiļradi viņas specifiskās vides apstākļos, tad jānosauc tādi vārdi kā Jēkabs Graubiņš, Jēkabs Poruks, Jānis Kalniņš, Pēteris Barisons, Oļģerts Bištēviņš, Lauma Reinholde. Skaidrs, ka no pieminētajiem tikai viena skaņraža veikumus Latvijas laikā varētu salīdzināt, kaut vai tīri kvantitātīvi, ar L Garūtu. Šādas analizēs rezultātā — lai kad tā notiktu — svaru kausi nosvērsies Lūcijai Garūtai par labu. Lūcijas Garūtas nekrologu Rīgas avīzē Literatūra un Māksla bija rakstījis Oļģerts Grāvītis, kam oportūniska laipošana kļuvusi par otro dabu (ja ne par pirmo). Šabloniski klabošu padomju aģitācijas operu autors kā L. Garūtas apcerētājs? Maz viņš raksta par aizgājējas mākslu, tomēr atrod iespēju pieminēt J Gagarinu un V. Tereškovu. Notēlota komponistes darbistaba. Uzzinām to komponistu vārdus, kas Rīgas konservātorijā mācījušies pie L. Garūtas Galvenie esot E. īgenberga un Ē. Šiliņš Tad vēl I. Dālmanis, Aid. Kalniņš. V Kaminskis, R. Ore, G. Ramans un pats O Grāvītis. Pēdējo sešu komponistu biogrāfijās līdz šim nekad nebija pieminētas studijas pie L. Garūtas, tikai darbs ideoloģiski drošo režīma favorītu V. Utkina, Ā. Skultes, J. Ivanova klasēs. 
Šķiru apziņas iesvaidītajā Rīgā katrs zināja, cik neizdevīgi bija atzīties par Lūcijas Garūtas skolnieku. Spējīgākā un izcilākā no visiem, viņa gluži vēlu tapa "nopelniem bagātā" un tikai pašās beigās saņēma profesores titulu. Bet režīma tirdīšanu un nicināšanu atsvēra individuāli cilvēcīgā pieķeršanās, ko māksliniecei parādīja līdz mūža galam. Par to viņa bagātīgi deva pretī. L. Garūta bija cilvēks, ar kuru satiekoties, katrs jutās kā dāvanu saņēmis. Lielas personības spēks, ko vēl it kā pasvītrāja vārgi trauslais ķermenis, izstaroja cilvēcību, māksliniecisku skaidrību, cildenu gara etosu un patiesu sirsnību. Kopš agras jaunības mākslinieci māca smaga kaulu slimība, kas bija saliekusi ķermeni. Taču trauslajā stāvā iemājoja apbrīnojams, gluži neaptverams spēks. Lieliskā piesitiena technika lika klavieru stīgām zem viņas pirkstiem dunēt un dziedāt. Varenums un plašums raksturoja viņas kompozicijas. Un kā tas pilnības jomās parasti gadās: instinktīvi precīzs formu veidolu priekšstats garantēja katras mākslinieciskas reālizācijas kvalitāti. L. Garūtas nokļūšana boļševiku režīma varā bija, varbūt, vislielākā traģēdija, ko kāds latviešu mākslinieks jebkad pārdzīvojis. Lūcijas Garūtas dzīves saturs bija brīvā Latvijas valsts. Beigās viņa bija kļuvusi par liktenīgo tautas ciešanu un cerību dziedoni kā, varbūt, tikai vēl Alfrēds Kalniņš Pirmā pasaules kara laikā. Šo dziesmu straume, tuvojoties Otra pasaules kara beigām, ieplūda orātorijā Dievs, Tava zeme deg. Autore to pieticīgi sauca par kantāti. Pēc kantātes izskatās arī viena šī skaņdarba daļa, ko atskaņo trimdā. Bet tas ir tikai neliels šīs partitūras fragments. Skaņdarbs, kas viens pats reizi no reizes pulcēja ļaudis pārpildītās baznīcās, kā tas notika 1943. gadā Rīgā, neapšaubāmi pelna orātorijas apzīmējumu. Latvju mūzikā vispār ir maz skaņdarbu, kam tik spilgta inspirātīvā pamatne un kas tik tieši spēj ietekmēt klausītājus. Varbūt tā bija nojausma komponistes zemapziņā par šo lūgšanu bezspēku un veltīgumu, kas lika formas izveidojumiem palikt al fresco — lakoniski vienkāršiem. Bet latviešiem nav otra mākslas darba, kas tik spilgti materiālizē kara beigu posma gaisotni, kuras plīvuri beigās pārklāja "Kurzemes cietokšņa" leģendāro mistēriju. Atzīsimies, ka mēs vēl tagad neviens nevaram pateikt, ko šis laiks mūsu tautai īsti nozīmēja, kādu nākotni pašķīra — vai te sākās kāds sākums, vai tuvojās kāds gals. To vēl atklās nākamība. Pati atskaņojusi Dievs, Tava zeme deg! Rīgā un pēc tam — arvien īsākās versijās — daudzās jo daudzās Kurzemes baznīcās, L. Garūta sāka dzīvi "Padomju Latvijā" ar iedomājami smagāko hipotēku. Droši varam spriest, ka toreiz tikai fiziskā nevarība viņu paglāba no apcietināšanas, izsūtījuma, vārdu sakot, no iznīcināšanas. Garīgo sabrukumu šausmīgi iedomāties. Kur ir tas Aischils vai Šēkspirs, kas drāmās attēlo šīs dvēseļu "amputācijas"? Piecdesmito gadu sākums Latvijā. Visapkārt terrora nāves pļauja. Padomiešu kaujas ar mežiniekiem. Arvien jaunas baumas par drīzumā paredzamu jauna kara sākumu. Trūkums, slimības, individuāls posts. Un tomēr slimajai L. Garūtai bija šai laikā jāstrādā kā visiem citiem. lemācīt skaņraksta techniku skolniekiem L. Garūta prata kā reti kāds. Taču tagad viņai lika pašai mācīties okupantu ideoloģiju, iekalt no galvas veselus gabalus, ko polītapmācītāji atprasīja īpašās stundās. Un arī tad vēl tikpat ilgi cik rēgulāri Rīgas presē parādījās piezīmes par buržuāzisko nacionālismu L. Garūtas paidagoģes darbā, kas esot kaitīgs un izskaužams. Katrs tāds aizrādījums aizžņaudza elpu, jo varēja būt iznīcināšanas vēstnesis. Bet L. Garūtai vajadzēja toreiz arī komponēt. Režīms prasīja, lai ar "tagadni apliecinošu" mūziku komponiste noliedz savu pagātni. Atskaitēs uzrādāmie jaundarbi atļāva palikt par locekli arodsavienībā, kas deva eksistences iespējas okupētajā Latvijā. Un nepietika ar kādu dziesmiņu vai instrumentālgabaliņu. „Hērojiskais laiks" prasīja monumentālitāti. Mākslās valdīja eklektiska megalomanija. Viscaur jaunradē bija jāturas pie īpaši izceltiem krievu paraugiem. Nav zināms, kādiem līdzekļiem un cik brutāli tika ietekmēta L. Garūta, var tikai konstatēt, ka viņas kompoziciju stils pēc 1945. gada krasi mainījās. Mainījās ne vien satura un žanra ziņā, kas būtu saprotams, bet pārveidojās arī savā struktūrā. Harmoniju definīcijas zaudēja agrāko tiešumu, kļuva it kā aizmiglotas, konvencionāli vispārinātas. Komponiste konsekventi izvairījās no agrāk tik raksturīgām, atkārtotām metriskām formulām, kam piemita ostinato raksturs (kaut arī ne ostinato veids). Šīs iezīmes L. Garūtas mūziku brīvās republikas laikā padarīja tik atšķirīgu no visiem citiem, jo balstīja stingri pamatotus formu lokus un arī — to nenoliegsim — traucēja dažu klausītājos, kas bija iecienījis tā laika salonromanču gludo sentimentu latviešu mūzikā. Maz no šīs oriģinālitātes bija palicis pāri L. Garūtas klavierkoncertā, ko viņa rakstīja pirmajos okupācijas gados. Un tomēr tas bija kā spirdzinošs valgums Rīgas toreizējā mākslas chaosā, un publika 1951. gadā gāja uz šā koncerta uzvedumu kā uz nacionālu demonstrāciju. Tāpat īpatnēja spraiguma pilnas bija dienas 1959. gadā, kad uzveda L. Garūtas simfonisko teiksmu Zelta zirgs. Simbola temats par ledū iesalušo dvēseli, par pretstatu starp ētisko taisnību un oportūno pielāgošanos, par nicinātā un nievātā Antiņa morālisko uzvaru saviļņoja toreiz visapslēptākās cilvēku jūtas. Vēl jau Zelta zirgu Rīgā nebija paguvis nojādīt A. Žilinskis ar savas operas jēlo mūziku, ko sakomponēja, krieviem piepalīdzot. Raiņa dzeja noveda — pāri dažādām mazāku apmēru kompozicijām — pie L. Garūtas pēdējā lieldarba — orātorijas Dzīvā kvēle. Tās partitūru komponiste pabeidza desmit gadus pēc Zelta zirga. Nevar būt šaubu, ka ar savu Dzīvo kvēli L. Garūta nodeva latvju tautai savu credo un reizē arī savu testamentu. Orātorijas daļas balstītas atsevišķos dzejoļos no krājuma Tie, kas neaizmirst, ko Rainis veltija 1905. gada revolūcijai, saukdams to par "Latvijas atbrīvošanas karu" (piezīme Ā. Hertelim par piemiņu). No Raiņa tekstiem L. Garūta savai orātorijai izvēlējusies pamattēmu: Saules dzīvā kvēle kaist Šodien kā prieki tūkstoš gadiem: Ģintis aug, un ģintis gaist, . Bet caur ģinšu radu radiem Brīves gars caur siržu vadiem Mūžam līdzi saulei kaist. Nemirstīgās Raiņa vārsmas saviļņo latviešus viņu tagadnes likteņa krustcelēs gan “Apsveicē biedram”, kuru apbedīja svešumā un kura kaulus sveši lieti skalo, gan dziedājumā “Sasaukšanās”, kur balsis reizēm skan kā vaids, reizēm griežas caur kauliem kā naids, kad pāri visam virmo smeldzīgie saucieni daudzos un dažādos pārveidojumos: 
Tiešām dziļi saviļņojošas skaņu ainas, traģiskas izteiksmes piesātināti motīvi un melodijas! Būtu jāiepazīstas ar visu partitūru, ne tikai ar fragmentiem, lai konstatētu, vai skaņdarbam piemīt tas lieliskais formas līdzsvarojums, ko L. Garūta izcili pārzināja savu spēku kulminācijā. Ir pazīmes, kas liek par to šaubīties. Uzmanību pelna Dzīvās kvēles saskaņu spektra harmoniskās definīcijas. Kaut autore visnotaļ paliek uz tradicionālo tercakordu pamatiem, lielie motīvu lēcieni pāri septimām un tritoniem ļauj piedomāt izlaistajā skaņu rindā itin dažādus toņu kompleksus. Akordos koncentrētas tercu kompilācijas, kam aizturu cēlonība, nereti kļūst statiskas un iegūst stabilu īpatsvaru. Rodas iespaids, ka zināmiem periodu posmiem ir mēreni poli harmoniska bāze: 
Kompilātīvas tonalitātes klātieni apliecina ari lineāras struktūras: 
Šīs pazīmes norāda, ka Lūcija Garūta ir savu principā konservātīvo mākslu būs atradusies tuvāk laikmetīgā skaņraksta būtībai nekā dažs, kas tīri ārēju žestu dēļ okupētajā Rīgā tika izsludināts par progresistu. Bez tam Dzīvās kvēles daudzveidīgajā partitūrā atrodamas lappuses,ko inspirējusi latvju folklora, kaut tiešus tautasdziesmu citātus autore nekur nelietā. Protams, ka orātorijas Dzīvā kvēle nacionālais kolorīts, kā arī satura ētiskā integritāte, modināja okupantu aizdomas. Nācās atvairīt pārmetumus, ka orātorija neskanot tā, kā, piemēram, D. Šostakoviča filmu mūzika. Rīdzinieki locījās un taisnojās, ka skaņdarbs domāts Raiņa dzimumdienas simtgadei un tādēļ būtu pieļaujams, ka — izņēmuma kārtā — še "atblāzmojas attālā revolūcijas laikmeta emocionālā atmosfēra". Tā A. Klotiņš Rigas Latviešu mūzikā VIII ņēmās gumzīt mūsu valodu ideoloģiskās paškritikas konvulsijās, atzīdamies, ka "revolucionārās kvēles ietvērums ar šādiem mūzikālās stilistikas līdzekļiem šodien var likties dažā ziņā abstrakts, jo dzīves revolucionārās pārveidošanās patosa atveidojumā padomju mūzika savā piecdesmitgadē ir strauji progresējusi tieši reālistiskas konkrētības virzienā". Ar šādām tirādēm rīdzinieki atvainojās okupantiem, ka L. Garūtas Dzīvajā kvēlē nav sarkanarmiešu maršu, boļševiku mītiņdziesmu un krievu folkloras citātu, ko Raiņa dzejoļu kompozicijās ar centīgu iztapību lietā, piemēram, Ādolfs Skulte. “Dzīvā kvēle”, kas uzturēja pie dzīvības Lūciju Garūtu, ir izplēnējusi. Lai skati klīst atpakaļ pāri trīsdesmitgadīgā posta pelniem uz tiem gadiem, kad L. Garūta rakstīja aizraujošās sekvences: Nāc, dosimies droši caur darbā saucošo dzīvi ar ticību sirdī, ar laimi krūtīs, ar dzīvības prieka reibinošo laimi! 
Katram vienmēr būs vieglāk apcerēt to posmu Lūcijas Garūtas mākslā, kad viņa vēl drīkstēja rakstīt to, ko pati gribēja, jo L. Garūta lielākai daļai savu dziesmu tekstus dzejoja pati. Tieši uz jaunības sliekšņa, kad notikumi un iespaidi cilvēkā iegrebjas visreljefāk, Lūcija Garūta piedzīvoja — jā, pārdzīvoja — Latvijas brīvības cīņas un jaunās patstāvīgās valsts tapšanu. Šis laiks neizdzēšami ieriezās viņas atmiņā un noteica tematus viņas vokālkompoziciju lielākai daļai. Viņai drīz bija atklājies, ka personiskās mūzikas inspirātīvajā rašanās procesā reizē ar motīvu iztēli atplaiksnās arī vārdu un teikumu asociācijas. No šī fainomena viņa nevairījās un pieņēma to par savas daiļrades īpašu kompilātīvu faktoru. No 
vienas puses teksta un mūzikas kopīgais dīgšanas un augšanas process garantēja ļoti viengabalīgu un blīvu kompozicijas rezultātu, no otras puses tomēr darīja neiespējamu auglīgo polāritāti starp mūzikas un teksta individualitāti, novedot dažkārt pie zināmas afekta vienmuļības, ko vēl pasvītrāja quasi ostinato pavadfigūru formulveidīgās sekvences. Lūcijas Garūtas dziesmās dominē patriotisks patoss un mīlas lirika, bet dabas iespaidu iztēles vairāk izvērstas instrumentālkompozicijās. L. Garūtas patriotiskais patoss gūst savu absolūto ticamību no Latvijas valsts dzimšanas laika gaisotnes, L. Garūtai raksturīgu tekstu un mūziku parāda dziesma Tautai: Tauta, tavs likten's bij tumsā tīts; Tagad tavs sapnis ir piepildīts: Brīve ir tava, Latvija tava! Sargi šo zemi, ko pati sev ņēmi, Mīli šo zemi, ko pati sev ņēmi! Dēli, kas dzimtenes likteņus vadāt, Augstāk par sevi Latviju stādāt! Dziesmas nobeiguma rindas: Smiltainē guldīto varoņu rētas Turat pār visu, pār visu svētas! izvērš patriotisko žestu līdz traģiskai apoteozei. Mūsu mūzikas dižo liriķu pulkā, kur dramatisks žests ir izņēmums, Lūcija Garūta, lai gan viņai pārliecinoša spēja veidot arī trauslus filigrānveida periodus, ieņems savu vietu kā spilgtas drāmatikas, liktenīgas traģikas meistare. No daudzajām kompozicijām, kas apstiprina šo spriedumu, jāizceļ V. Plūdona tekstu kompozicijas Viens no daudziem, Viena no daudzām, kurās apdziedāti par Latvijas brīvību kritušie. Vienreizīgs piemineklis kādam latviešu tautas dzīves posmam, kas ne L. Garūtai vien izlikās negātīvs, ir 1931. gadā sacerētā un komponētā dziesma Drūmās dienas (šķiet, ka citos tā laika latvju mākslas sektoros nav atrodams nekas šim opusam līdzīgs): Mana dzimtene, kad tev gaišas dienas nāks?... Kad vairs nebūs brāļu starpā naida?... Ak, mana dzimtene, sāpju pilnā dzimtene ... Teic, kad brālis brāli mīļos, sildīs? Ak, mana dzimtene, mana sāpju māmuļa, Teic, kad taviem bērniem visiem as'ras žūs? Šie vārdi un šī mūzika radušies 1931. gada Ziemsvētkos un veltīti „manai tautai". Ar šādu sāpīgu smeldzi spilgti kontrastē spēcīgās, gaišās skaņas, kas dominē L. Garūtas mūzikā trīsdesmito gadu otrajā pusē. Būdama vistiešākā saskaņā ar tautas vairuma izjūtām, viņa nemeklē norišu polītiskās konsekvences, bet gan dzīvo līdz latviskās apziņas atplaukumam, kas tautā ļauj galīgi nobriest brīvības cīņās uzdīgušajam nacionālajam kodolam. L. Garūta nav šai laikā rakstījusi nevienu slavinājumu jebkādai atsevišķai personai. Viņas moto bija: Par dzimtenes birzēm Lai skan gaišā atmodas dziesma! Jūsma un spēks kūsā cildenajā metra plūdumā Kas tie tādi, spēka vīri (V. Plūdona dzejolis) — Jodus kāva, važas rāva, zemi brīvu brīvināj'! — Te mūzika draud gandrīz vai materializēties par kinētisku akciju. Arī mīlestības un siržu draudzības #metonymy emocijām L. Garūta rod mūzikālās izteiksmes skālā plašas izpausmju iespējas. Tās sniedzas no tvirtā smaida “Meitēn, manu meitenīt”, pāri Raiņa “Mēness laivas” dimantzaigai līdt himniskajai ekstāzei “Es savas dvēsles dzelmēs nesu tevi”. īpašu individuāli intimu aspektu atklāj dziesma Draugs. Tuvi L. Garūtai ir reliģiskie aspekti. Dziļa nopietnība, garīgo pamatu apzināšana raksturo viņas pieeju šim tematu kompleksam. Šajos tekstos nekur nav Dieviņa, ir tikai Dievs. Svētā mīla drīz pēc uzrakstījuma 1929. gadā ieguva lielu populāritāti, kas savas sulīgās melodijas kodola un klasiskās formas labad laikam saglabāsies arī turpmāk. Arī reliģijas jomā L. Garūta liek dominēt aizlūgumiem par tautu un tēvzemi. Tie pieaug Otra pasaules kara laikā, ietverot 1941. gada aizvešanu bēdas un izmisumu. Neviena no šīm kompozicijām netika toreiz iespiesta, liela daļa laikam būs gājusi zudumā — un tomēr tās bija vērtīgākās un nozīmīgākās lappuses, kas četrdesmito gadu pirmajā pusē latviešu mūzikā tika rakstītas. L. Garūtas komponētais L. Breikša dzejolis Latvieša ticība ir vienreizīgs sava žanra šedevrs ar it kā kokgrebumam līdzīgo skopo līniju zviedienu. Arī dažu labu Andr. Eglīša dzejoli L. Garūta tai laikā ar savu mūziku pacēla pāri viendienībai. Par visiem šiem Lūcijas Garūtas brieduma gadu veikumiem okupētajā Latvijā kopš trīsdesmit gadiem nedrīkst pat runāt, kur nu vēl rakstīt. Lielāko daļu viņas nozīmīgāko kompoziciju nedrīkst, protams, arī atskaņot, jo tām ir patriotisks vai reliģisks saturs. Par L. Garūtu maz runāja arī trimdā. Tie, kas saskatīja L. Garūtas nozīmi latviešu mūzikā, klusēja, lai nesagādātu māksliniecei liekas grūtības okupētajā Rīgā. Citi palika sapinušies aizspriedumos, kas nereti sastopami laikabiedru starpā. Nav noslēpums, ka latviešu mūzikas rakstniecība un kritika uz četrdesmito gadu sliekšņa Lūciju Garūtu nevērtēja pārāk augstu. Savas daiļrades sākuma posmā L. Garūta visvairāk rakstīja solo dziesmas klavieru pavadījumā. Tai laikā šajā žanrā vēl arvien dominēja agri mirušais Emīls Dārziņš; Jāzeps Vītols un Alfrēds Kalniņš deva sporādiskus pienesumus; Jānis Zālītis bija apklusis pavisam. Drīz sāka producēties Lūcijas Garūtas laikabiedri Jānis Ķepītis un Arvīds Žilinskis, kas abi kopā nospieda latviešu solo dziesmu uz tik zema sentimentālas triviālromances līmeņa, kāds nekur citur Eiropas koncertu laukā vairs nebija sastopams. J. Zālītis, J. Poruks un vēl daži savos rakstos un kritikās reizēm brīdināja no šīs nelāga ievirzes. Bija arī izstrādāti techniski skaņraksta priekšstati, kā raksturoto vienpusību novērst. Galvenā cerība tika likta uz harmonisko kompleksitāti. Labi darīja tas, kas septakordam uzlika virsū pa tercai, pamattonim piekāra pa atbilstošai sekundai. Tādu paraugkompoziciju dimensijas uzmilza stateniski itin augstu. No tā savukārt cieta rapsodiskais plūdums, kas lielā mērā nosaka formas kvalitāti. Autori, kas konstruēja šādus kompilātīvus samilzumus, rūpīgi raudzījās, lai viņu mūzikai nepazustu akadēmiskā elegance. Gluži tās pašas rūpes māca arī sentimentālās triviālmūzikas autorus. Kaut kas vērā liekams tādēļ neiznāca nedz no vieniem, nedz otriem. Lūcija Garūta pilnīgi pārzināja pašus komplicētākos impresionistiskā skaņraksta izteiksmes līdzekļus, kā to apliecina viņas Parīzē raksūtās dziesmas Debess un jūra, Mans sapni u.c.. Bet viņa ar tiem rīkojās ļoti ļoti ekonomiski. Tādēļ viņas skaņraksts toreizējiem latvju mūzikas grāla sargiem izlikās pārāk nekomplicēts, lai varētu reflektēt uz augstāko kvalitāti. Šobaltdien redzam gan, ka pēc Jāzepa Vītola un Alfrēda Kalniņa L. Garūta ir nozīmīgākā latvju solo dziesmas tālākvirzītāja cauri trīsdesmitajiem un četrdesmitajiem gadiem līdz piecdesmito gadu sākumam, kad latvju mūzikā sāka pūst gluži jauni vēji — īsteni tai latvju mūzikas daļā, kas bija paglābusies no okupantiem ārpus Latvijas territorijas. Lūcijas Garūtas skaņu mākslas kalngals ir opera Sidrabotais putns. Savu varēšanu simfoniskajās formās autore bija apliecinājusi partitūrās Teika (1932), Manā dzimtenē, Meditācija (1935). Abiem pēdējiem opusiem bija piespriestas Latvijas kultūras fonda godalgas. Skatuves mūzika L. Garūtai bija tuva jau kopš Nacionālās operas pirmajiem gadiem, kad viņa piedalījās ansambļu mēģinājumos. L. Garūtu saistīja arī skatuves deja. Divdesmitajos gados viņa bieži spēlēja klavieru pavadījumus savai māsai, kas labi pārzināja Latvijā maz pazīstamo plastisko deju techniku (pie mums toreiz cienīja klasisko baletu). Domājot par skatuves mūzikas daiļradi, L. Garūtu vispirms saistīja un iztēli rosināja E. Vulfa luga Pasaka par nāvi. No šā sižeta teksta dispozicijām viņa komponēja divus Nāves monologus, kurus koncertos bieži dziedāja baritons Ādolfs Kaktiņš. Vairāk mūzikas šai operai neradās. Kopš agras jaunības L. Garūtu fascinēja cilvēku archetipiskās ilgas pārvarēt zemes pievilkšanas spēku, pacelties gaisos un lidot. Trīsdesmitajos gados šie temati bija visai aktuāli. Visa pasaule, tā sakot, aizturēja elpu, prof. Pikāram paceļoties stratosfairā. Ar dzīvu uzmanību sabiedrība sekoja latviešu lidotāju gaisa dēkām Āfrikā. Šai gaisotnē L. Garūta sacerēja operas scēnāriju Sidrabotais putns: Lai iegūtu sev Elgu, kas mīl lidotāju Māri, naudas magnāts Viktors veicina Māra projektu par jaunas, neparastas lidmašīnas būvi. Kad Elga galīgi noraida Viktoru, viņš atrauj savu pabalstu Mārim, un lidojuma pasākums beidzas angaros ar katastrofu, kurā iet bojā arī Māris. Galveno personu vokālpartijām bija viscaur ļoti izteiksmīgs, vispārcilvēciska romantisma piesātināts raksturs. To labi parāda Viktora galvenā dziedājuma teksts arī tad, ja nepazīst šā posma mūzikālo reālizāciju, kas izdevusies patiesi grandioza: Elga, Jūsu dēļ es veicinu Māra darbu! Jūsu dēļ es atbalstīju Māri! Bet jūs nedrīkstat par gaisiem sapņot, Par savas dzīves biedri gaišo es lūdzu jūs, Elga! 
Jums došu visu, ko dod šī zeme, No kalniem dimants jums izcelts kļūs. Un jūras dzelmēs sen slēptas pērles Jums kaklu apvīs un rotās jūs. Jūs gribu vest uz tālām zemēm, Pār plašām jūrām vest gribu jūs! Jums jāpaliek te un jādod man dzīvē laime— No kalnu smailēm jūs sveiksit zemes, No kalnu smailēm jūs sveiksit jūras— Šīs zemes laime, lielā laime, Elga, mūsu būs!* Skopais satura atstāstījums jau atklāj, ka sižetam netrūka arī, kā tagad saka, sociālkritiskā momenta. Tādēļ autore slēpa savu gatavo partitūru no boļševikiem 1940. gadā, lai tie to neizmantotu savas ideoloģiskās propagandas nolūkiem. To pašu iemeslu dēļ apzinīgākie Rīgas mūziķi sešdesmitajos gados savukārt rosināja ķerties pie šīs operas pirmuzveduma. Rīgas operas vadība tomēr izšķīrās uzvest M. Zariņa un O. Grāvīša partitūras, jo tās bija sarakstītas īstenā sociālistiskā reālisma garā un cildināja komūnismu un bezdievību. Sidrabotā putna scēnārijā un mūzikā ietverts liels drāmatisks spēks, kas izpaužas gan romantiskās kantilēnās, gan konstruktīvās instrumentālpartijās. Rītausma pār angariem un jo sevišķi Mašīnu dziesma ir simfoniski tēlojumi ar tik specifisku oriģinālkvalitāti. ka tiem līdzinieks nav sameklējams, piemēram, nevienā Jāņa Kalniņa operā, kas arī ir Lūcijas Garūtas laikabiedrs. Autore šā raksta autoram stāstīja, ka operas uzvedums 1939. gadā kavējās materiālu apsvērumu dēļ. Tai laikā Nacionālās operas dekorācijām bija tik gigantiski, reālplastiski izmēri, ka lidlauka angaru būve būtu prasījusi ļoti lielus līdzekļus. Ja atceras, ka toreiz operas Tobago uzvedumā uz skatuves 
peldēja tik varens kuģis, kāda laikam nav bijis pašam hercogam Jēkabam, tad šī versija izliekas visai ticama. Sidrabotā putna uzvedums toreiz jau būtu ierādījis L. Garūtai neatņemamu vietu latvju mūzikā. Arī visai mūsu mūzikai šis notikums būtu piešķīris determināciju, kas, beidzoties brīvības gadiem, uzrādītu augstāku kvalitātes standartu. Sidrabotā putna galvenās lomas bija īpaši rakstītas operdziedoņiem Mildai Brechmanei-Stengelei, Marisam Vētrām un Ādolfam Kaktiņam, ar kuriem Lūciju Garūtu saistīja ilggadēja personiska draudzība. Šī draudzība sakņojās komponistes lielajā personībā. Slavenie dziedoņi, par kuru neiecietību un skarbumu vēl tagad klīst ne mazums nostāstu, uzticīgi pakļāvās L. Garūtas vadībai. Ar viņai piemītošo reto spēju katrai interpretācijas kontūrai iedvest nepārprotamu patiesumu un tiešumu, viņa lielajiem dziedoņiem deva iespēju aizsniegt pašu varēšanas kalngalus. Lūcija Garūta paliks kā viens no spilgtākajiem brīvās Latvijas kultūras dzīves simboliem. Kamēr vien runās par latviešiem un Latviju, tiks daudzināts arī Lūcijas Garūtas vārds — jo ilgāk, jo biežāk un cildenāki!

80 “Latvju Mūzika” nr. 9 (01.01.1977.) | Māra Celle

6. RIETUMU KRASTA LATVIEŠU DZIESMU SVĒTKI SIETLĀ 
. . .iet tie dziesmu kalnā dainot, tēvu zemei godu nest. . . 

IMPRESIJAS SIETLĀ 
Braucam uz dziesmu svētkiem divas dienas no dienvidiem uz ziemeļiem. Pamazām uz kailajiem, vasaras svelmē nodzeltējušajiem Kalifornijas pakalniem parādās mežu puduri, starp tiem rezervuāru zilo ūdeņu plaukstas izstiepušas savus pirkstus. Ceļmalā, mākoņos smaili ietinis, paliek Šestas vulkāniskais kalns. Pēkšņi mūs apņēmuši biezi sili, joņojam augšā lejā pa kalnu grēdām. Un tad, tīri vai nemanot, skuju kokiem pa vidu pavīd maigi zaļu lapu koku zari, ceļmalā notvan vasaras lauku puķes —zili, balti, dzelteni ziedu ķekariņi. Oregonas līdzenumos izplētušās zaļas ganības; tusnīdamas raibas govis plūc zāļu kušķus, gar sētmali trinas aitu bari, spožu spalvu zirgi purina krēpes. Ar katru jūdzi, ar katru stundu es manu, es zinu, ka tuvojos ne tikai ziemeļu zemei, kas radnieciska manai dzimtenei Latvijai, bet jo sevišķi tautai pašai, kura šai mirklī tāpat kā mēs traucas no malu malām #metonymy uz Sietlas pilsētas centru, kur svinēsim svētkus, dižosimies savā rotā, #metonymy atvērsim dziesmu pūru. Rietumkrasta dziesmu svētku mude mūs sauc: „ ... iet tie dziesmu kalnā dainot, tēvu zemei godu nest." Mazliet sutīgā 3. jūlija priekšpusdienā sasniedzam Washington Plaza viesnīcu Sietlas centrā. Sēžot vēl auto vēroju ļaužu straumi, 
kas plūst gan iekšā, gan ārā pa viesnīcas durvīm. Grūti raksturojamām, bet kaut kur redzētām tik latviskām sejām un gaitu, ļaudis pamāj ar rokām, uzsauc sveicienu. Man ir sajūta kā stāvot upmalā, kur jau daudzi plunčājas un arī es tūlīt lēkšu ūdenī. Tūlīt mūsu mazā ģimene kā urdziņa saplūdīs ar lielu straumi — mēs dosimies augšā un lejā ar liftiem, jauksimies ar priecīgi sanošu ļaužu pūli, sniegsim rokas un apkampsimies. Būs liela runāšana, smiešanās, klausīšanās, sēdēšana, stāvēšana rindā un naska soļošana no sarīkojuma uz sarīkojumu. Es ievelku dziļu elpu un metos straumē. Uz dziesmu svētkiem ieradušies kādi 3500 tautieši; tālbraucēji apmetušies gan svētku galvenās viesnīcas smagnēji elegantajā vecajā spārnā, gan tās jaunajā 40 stāvu stiklotajā tornī, kā arī daudzās citās Sietlas viesnīcās. Daļa svētku sarīkojumu notiek šīs viesnīcas zālēs, daļa modernajā Sietlas centrā, kas celts 1962. gada pasaules izstādei un uz kurieni svētku viesi dažās minūtēs aizvizinās ar „monorail" — viensliedes gaisa vilcienu. Uz svētku atklāšanu 3. jūlija pēcpusdienā sanācis milzum daudz ļaužu. Zālē visas vietas aizņemtas. Laiks aktam sākties, tomēr pie durvīm vēl drūzmējas liels pulks. lespiedušies iekšā, ar vilšanos ienācēji pārlaiž skatus sēdētāju blīvajām rindām; daži kungi pieceļas un atdod vēlīnām dāmām vietu, bet ar to grūtumi nav atrisināti. Te — zāles aizmugurē sāk kustēties bīdāmā siena, paveras otra telpa, tiek sarindoti krēsli, un pēc nepilnas pusstundas visi sasēdināti. Svētku viesus uzrunā rīcības komitejas priekšsēdis Miervaldis Janševics — slaids tumšmatis solidu ūsu. Viņš izsaka gandarījumu par lielo tautas atsaucību svētkiem un paziņo tos par atklātiem. Aktā vēl piedalās archibīskaps Arnolds Lūsis un prelāts Leons Vārna, iepriekšējo rietumkrasta dziesmu svētku rīcības komitejas priekšsēdis J. Lielmežs, ALA rietumkrasta pārstāvis J. Cilnis, Vašingtonas latviešu biedrības priekšsēdis Arvīds Berkholds, Sietlas latv. ev.lut. draudzes priekšnieks Jānis Sīpols un Divreizdivi nometnes vadītājs Aivars Osvalds, īsu, kodolīgu un patriotiski saviļņojošu runu saka PBLA priekšsēdis Uldis Grava. 

„Dziesmu svētki nav dziesma vien. Tie nav tikai ieražas vai cieņa, kas pulcē latviešus šajos svētkos, bet vajadzība katram latvietim atnākt uz svētku vietu, kur atjaunot ticību, izjust tautas sasniegumus un sāpes un pārliecināties, ka Latvijas likteņgaitas vēl nav nobeigtas." 

Vakara pirmajā cēlienā ļaudis gan ar autobusiem, gan privātiem auto traucas uz dievkalpojumu Svētā Marka katedrālē. Atkal visas vietas aizņemtas. Tautieši iejūtas svinīgajā noskaņojumā un izlūdzas Dieva svētību. Dievkalpojumā bez garīdzniekiem piedalās ērģelniece Anita Rundāne, tenors Pēteris Lielzuika un Sietlas koris diriģenta Pētera Galiņa vadībā. Pēc dažām stundām viesnīcas priekštelpas un gaiteņi sāk atkal mudžēt —vienā zālē sākusies jauniešu balle, pēc īsa brīža citā flamenko ģitārista „Andrē el Leton" kabareja koncerts. „El Leton" jeb Andris Kārkliņš, kā nu kurš mēs viņu labāk pazīstam, ar latviešiem vēl līdz šim nesasniegtu virtuozitāti izvilina no ģitāras hipnotizējošus spāņu flamenko mūzikas ritmus un skaņas. Koncerta otrajā daļā viņš pievēršas vieglāka stila mūzikai un tautasdziesmu tēmām, pats dziedādams līdz, paskaidrodams un pačalodams. Publikai tomēr labāk patika viņa flamenko. Nākošās priekšpusdienas posmā svētku dalībnieki staigā pa viesnīcas un pilsētas centra restorāniem, meklēdami brokastis. Pārvietojoties ar slīdošajām kāpnēm, var redzēt, kas pašreiz ieturas ēstuvē, un, sēžot pie galda, kas dodas lejā ar kāpnēm. Grūti atstāt vietu, jo apteksnes nepārtraukti uzmana, lai kafijas krūze nekad nebūtu tukša. Pie blakus galda zemi rezonējošās balsīs dzejnieki O. Stumbrs un Ivars Lindbergs cilā dziļas domas un maļ niekus, izdevējs Hugo Skrastiņš meklē taisnību un latviešu avīžu reportieri apmainās iespaidiem. Pie citiem galdiņiem viena draugu grupa nomaina otru, un turpat tālāk sarunājas aktieri, dziedātāji, diriģenti, gleznotāji. Piektdienas pēcpusdienā divas reizes Vašingtonas ansamblis Osvalda Uršteina režijā izrāda Gunāra Griezes lugu Bez siltām vakariņām. Spēle raita un saistoša, lugas temats laikmetīgs, caurausts gan asprātībām, gan klišejām. Tomēr tās dziļāk neaizkustina, un sirdī briest vēlēšanās, kaut būtu rādīts kas nozīmīgāks, tradicionālāks. Starpbrīdī paveros apkārt un no vienas vietas redzu pazīstamas sejas — rietumkrasts jau īstenībā nav nemaz tik liels. Man blakus sēž vēl neredzēts jauns pāris, un pēkšņi rodas vēlēšanās ar viņu pārmīt kādus vārdus. „Vai jūs no tālienes?" es uzrunāju, par tālieni domādama Kolorādu, varbūt pat Čikāgu. Jā," atbild jaunais cilvēks uzvārdā Vītols, „mēs no Venecuēlas." Turpat Sietlas centra modernā un labi apgaismotā izstāžu telpā atrodas Annas Dārziņas vadībā iekārtotā latviešu mākslas un daiļamatniecības izstāde. Atklāšanas aktā runā ALA Mākslas nozares vadītājs Arnolds Sildegs, izsakot prieku par lielo jaunās un vidējās paaudzes mākslinieku dalību šai izstādē. Skatāmi pāri par 100 darbi, ko darinājuši 57 mākslinieki. Reālistiska stila ainavu gleznojumi mijas ar dažādu techniku trīsdimensiju abstrakcijām, metalla skulptūrām un gobelēniem. Ar vienu biļeti izstādi var apmeklēt vairākkārt. 
Par vakara jauniešu koncertu saklausītas runas: ja jums vēl nav biļešu, nemaz nesapņojiet par iekšā tikšanu. Mums tās ir, un mēs jau laikus pievienojamies ļaužu straumei uz gaisa vilcienu, kas aizvedīs līdz sarīkojuma zālei Sietlas centrā. Paredzētais Sietlas meiteņu ansamblis Staburadze nepiedalās — dažas tikko notikušajā Divreizdivi nometnē „izdziedājušas" balsis, bet vieglās mūzikas žanrā dzirdam iecienīto Portlandes jauniešu grupu Dzintaru Brigitas Ritmanes-Oses vadībā. Piecu meiteņu un trīs zēnu jaunie, vingrie augumi šūpojas mūzikas ritmā un no mikrofoniem atskanošās balsis plūst spēcīgā, skaidrā dziedājumā. Mainās gaismas, mainās jautrais ar skumīgo, klausītājiem patīk. Klasiskajā koncerta daļā dzied Silvija Kokte-Poriete Arnolda Kornta klavieru pavadījumā. Klavieru solo atskaņo Rēna Upīte, Margarita un Ingrīda Rekevica un Vita Matīsa. Neaizmirstamā atmiņā paliek Vitas iejūtīgais priekšnesums (V. Dārziņa Trittico Barbaro), ko vizuāli papildina viņas veiklās kustības, pa reizei pārmetot pār plecu garo, zīdaino matu kodaļu. Jūsmīgo vakaru nobeidz Divreizdivi kuplā jauniešu grupa tautas tērpos. Tie dzied gan visi kopā, gan pa grupām programmu, kas apgūta desmit dienu laikā tikko notikušajā Divreizdivi nometnē Venkūverā. Ar katru dziesmu aug sajūsma klausītājos, aug lepnums, spīts, degsme, aug dziesmu prieks. Nobeigumā visi pieceļas kājās un dzied Tev mūžam dzīvot, Latvija! Kā apburti, bezgala aizkustināti spraucamies ārā no pārpildītās zāles un dodamies ļaužu straumei līdz pa paviljona laukumiem uz gaisa vilciena pusi. Pusnakts stundā uz perona grozās un maļas latviešu jūra bez steigas, bez rūpēm — vai tiksim nākošajā vilcienā, vai tas vispār vēl nāks? Gan jau kaut kā, jo esam taču visi kopā, un kopā nepazudīsim. No jauniešu grupas paceļas dziesma, to pārņem kaimiņi, līdz beidzot viss perons līgojas un dzied #metonymy „ . . .lai trīc visa tautu zeme, lai dzird mana māmuliņ'!" Vilciens nenāk, bet tauta gavilē, visi priecīgi, pacilāti. Mana 8 gadīgā leviņa uzkāpj uz perona sola, apliek man roku ap kaklu un dzied līdz. Dziesmu svētki nu ir tiešām sākušies. 

Sestdienas rītā agri, mazliet noguruši, mudinām cits citu no gultām, jo deviņos jātiek uz Sietlas latviešu skolas teātra Sprīdīša uzvedumu latviešu namā, otrā pilsētas malā. Slaidu koku ielokā skaisti izceļas modernā Latviešu nama stāvs un tuvējā baznīca. Telpas gaumīgas, kā jau celtnē, kur katrs dēlis, ķieģelis pašu latviešu darbīgo, vērīgo un rūpīgo roku #metonymy likts. Lugas režiju vada Alīda Grīnberga, dekorācijas — gleznotājas Annas Dārziņas. Uzvedumā piedalās kādi 40 skolas audzēkņi, kurā katrs savai lomai nodevies ar lielu nopietnību. Ir prieks redzēt, ko var panākt ar uzņēmību un neatlaidību. Ir arī interesanti vērot mazos skatītājus, bērnus, kas atbraukuši no malu malām; dažs varbūt pats savā latviešu skolā piedalījās teātrī, dažs gribētu, bet nav tik tālu vēl ticis, dažs nāk no viemuļas vietas, kur šādu iespēju nav. Man brīžiem liekas, ka viņi tik daudz neseko lugas norisei kā vēro savus līdzgaitniekus uz skatuves: varbūt apbrīno, apskauž, jo tik plašs bērnu teātris mūsu krastā reti tiek rādīts. 
Tautasdeju lieluzvedums notiek priekšnesumam piemērotā vietā — arēnā. Bērni skraida apkārt ar „pop-corn" tūtām un kartona dzeramtraukiem — notikumam jaušams it kā gada tirgus raksturs. Bet, ugunīm nodziestot, apklust čabināšanās un visu uzmanība pievēršas dejas grīdai. Dejas vada Irēne Bcleičika, bet citos pienākumos darbojas Janīna Janševica un Terēze Zariņa. Uzvedumā Es mācēju danci vest piedalās 15 tautasdeju grupas gan no ASV, gan Kanādas, sešas bērnu deju grupas un Divreizdivi nometnes dejotāji — kopā pāri par 300. Divreizdivi nometnes grupas dejotajā Taču Jāņu dejā, Zigurda Miezīša choreografijā, uzmanību saista spraigi soļi, komplicēti deju raksti un gandrīz vai akrobatiski apsviedieni, kas izpelnās lielu publikas atsaucību. Sestdienas vakarā dodamies uz solistu koncertu operas namā. Piedalās divi dziedoņi: basbarilons Andrejs Kurmiņš no Losandželosas, soprāns Rūta Gerke no Vācijas un pianists Arturs Ozoliņš no Torontas. Klavieru pavadījumus spēlē Daira Cilne un Ernests Brusubārdis. Koncertā man blakus sēž jauns amerikāņu pāris. Sarunās atklājas, ka viņi nekā par latviešiem nezina, bet kā labas mūzikas cienītāji atnākuši uz operas namu, kur vienmēr kaut ko vērtīgu var dzirdēt. Viņi ar uzmanību noklausās dziedātāju devumu un, tāpat kā mēs, sevišķi atzinīgi izsakās par R. Gerkes skaisti tembrēto balsi. Pēc starpbrīža viņus blakām vairs neredzu, un tīri žēl sametas, ka viņi nu nokavēs Arturu Ozoliņu. Te pēc brīža mani jaunie draugi liek manīt, lai eju sēdēt tālāk, zāles vidū, kur vēl esot dažas brīvas vietas un varot daudz labāk dzirdēt. Ozoliņa aizraujošās spēles laikā publika sēž sasprindzināti klusa un pēc katra gabala saceļ vētrainus aplausus. Koncerta beigās amerikāņi ir pirmie, kas pielec kājās, lai vadītu ovācijas, un čukst man ausī: „Vai jūs maz apzināties, kāds dārgums jums ir?" Ir atkal sasniegta jauna kulminācija, jauns pārdzīvojums, sirdī prieks un lepnums par latviešu tautu un tās sasniegumiem. Bet diena vēl nav galā. Desmitos viesnīcas zālē būs dūšīgie vieglā žanra dziedātāji un kupletisti — Trīs no Pārdaugavas (Fēlikss un Mārtiņš Ērmanis, Vilnis Baumanis). Žēl atstāt Artura Ozoliņa mūzikas uzburto pasauli, bet — viesnīcas priekštelpās atkal priecīgi čalo ļaudis, švīkst vakara kleitas, mātes meklē meitas, kas pazūd liftā, lai dotos uz 14. stāvu, kur jauniešiem iekārtota satikšanās vieta. 

Vakara pēdējā priekšnesumā zāle atkal stāvgrūdām pilna. Bērni un jaunieši satupstas pirmajai rindai priekšā uz grīdas gandrīz mūzikantiem pie kājām. Telpu pāršalc cienības pilna nopūta, kad pa sāndurvīm iespraucas Arturs Ozoliņš un arī nosēžas jauniešu vidū uz grīdas. Trīs no Pārdaugavas mūs smīdina ar smeldzīgi dziedātiem pantiem par "trimdas būšanu", "dziesmu svētku nebūšanām" un citiem laikmetiskiem tematiem. Un vēlreiz pienāk rīts. Jau kuro reizi tukšojam kafijas krūzes viesnīcas restorānā. Citiem jāsteidzas uz kora mēģinājumu, citiem korporācijas sanāksmē dažādas sēdes. Šorīt, kā jau svētdienā, arī dievkalpojums, bet mans ceļš aizved uz rakstnieku cēlienu. Ar tumši sarkanu samtu apvilkto krēslu telpā, kur, kokteiļus skandinot, klausījāmies „El Leton", tagad, šķiet, ienākusi cita gaisma. Uz paaugstinājuma pie gara balti klāta un pļavu ziediem rotāta galda sēž septiņi dzejnieki un viena rakstniece. Četri Divreizdivi jaunieši ievada sarīkojumu ar kokles skaņām un dažādu dzejoļu skandējumiem. Cēliena vadītājs dzejnieks Ivars Lindbergs iepazīstina mūs ar dzejniekiem: Valdi Krāslavieti, Gunāru Lucānu, Olafu Stumbru, Andri Kārkliņu, Ausmu Jaunzemi, Indru Michalovsku un rakstnieci Ilzi Šķipsnu. Kā tas reti gadās dziesmu svētku rakstnieku cēlienos, šoreiz viss devums liekas viengabalīgs, saistošs un "trāpīgs", kur katrs skandējums it kā papildina iepriekšējo un dod kāpinājumu visai norisei. Daža klausītājies acīs pavīd pa asarai, pār muguru pārskrien šermuļi, dzejnieku vēstījums un brīdinājums trāpa sirdī kā bulta. Vienīgi žēl, ka dažādu pienākumu, blakussarīkojumu vai vienkārši laiskuma dēļ šo noklausās tikai apmēram 300 tautieši. Saulainā, itin karstā pēcpusdienā Sietlas centra zālainos laukumos, ēnu meklēdami, gaidām dziesmu svētku koristu gājienu uz kopkoncerta vietu — operas namu. No ļaužu masas iznirst mūsu karogi, kora vienības cita pakaļ citai nes savus plakātus. Gribētos, lai būtu mūzika, tautas marši tricinātu gaisu, bet dziedātāji nāk klusu, smaidus un mājienus dalīdami; skatītāji aplaudē, pa priekšu lēkā fotogrāfi. Pēdējam korim uz pēdām seko klausītājies, bērnus un vecāsmātes cieši pie rokas turēdami. Operas nama 3000 sēdekļi piepildās līdz pēdējam, un uz skatuves prožektoru gaismā iznirst dižais koris: viz vainagi un mirgo rotas, košie brunči raibā rakstā ar krāšņajām villainēm. Raugās nopietnas, gaišas sejas, vīri un sievas, puiši un meitas no malu malām vērs vaļā dziesmu pūru. Šo skaisto brīdi katrs svētku dalībnieks ir gaidījis un pēc tā ilgojies. Zāli pāršalc aplausi. Pētera Galiņa vadībā paceļam balsis tautas lūgsnā — Dievs, svētī Latviju! Nevienā citā sanāksmē tā neskan tik vareni kā dziesmu svētkos, un man jādomā: kaut mūsu brāļi un māsas dzimtenē to dzirdētu, un arī mūsu ienaidnieki . . . Programmā daudz skanīgu dziesmu: gan oriģināldarbu, gan tautas melodiju aranžējumu. Patīkami vērot daiļās diriģentes: Dairu Cilni, Faniju Matīsu, Brigitu Ritmani Osi tautastērpos. Kungi — E. Brusubārdis, P. Galiņš, A. Purvs — smokingos. Simfoniskā orķestra 40 dalībnieku pavadījumā koncerts izskan ar A. Jurjāna Tēvijai (solo R. Gerke). Svētku ugunskurs deg pilnās liesmās. Ļaudis stāv kājās, aplaudē ilgi un sirsnīgi diriģentiem, solistiem, pašam korim. Un koris — nekad neaizmirsīsies šis skats — pārvēršas par ņirbošu, ardievu vicinošu baltu mutautiņu jūru! 

Pēdējais vakars. Lielā svētku balle. Visi jau aizgājuši, viesnīcas gaiteņos kapa klusums. Manam vīram Ojāram jātelefonē ziņojums Laika redakcijai Ņujorkā. Bērni dīdās un ar nepacietību gaida, kad varēs darīt to, ko grib, kad vecāki aizies. Balles visas vienādas. Dziesmu svētkos tās lielākas, vairāk cilvēku. Arī šeit — milzīgā, samērā gaiši apgaismotā telpā —galds pie galda, liels troksnis, mūzika, visās malās bāri, eleganti tērpti ļaudis — tik daudz pazīstamu! Klejojam no galda pie galda. Tiem, kam svētkos bija daudz pienākumu, kas mēnešiem plānoja, strādāja, pūlējās, nervozēja, nu it kā nasta noņemta no pleciem. Svētki ir lieliski izdevušies. Tagad var sākt pārspriest galvenos svētku sarīkojumus, sīkos notikumus, apmainīties iespaidiem. Vēl un vēl parādās līdz šim nesastapti paziņas, tiek nodibinātas jaunas draudzības. Var vērot sparīgos dancotājus un pa reizei arī paši varam iejukt deju virpulī. Naktī vienos pārtrauc dzērienu pārdošanu un daži jau virzās uz durvju pusi. Mani nevar pierunāt iet atpakaļ uz viesnīcu kājām. Piebrauc taksametri un tajos veikli sakāpj dāmas garās kleitās, kungi “ļipās”. Mums piebiedrojas Miervaldis Janševics un uzaicina piestāt rīcības komitejas štābā. Par šo karalisko vietu viesnīcas stiklotā torņa četrdesmitājā stāvā esmu daudz dzirdējusi, cik tur eleganti, pat vannas istabas krāni esot no tīra zelta — tas katrā ziņā būtu jāredz! Liftam traucoties uz augšu, aizkrīt ausis; atveras durvis, un ieejam tieši dzīvokļa plašajā dzīvojamā istabā. Nav ko sūdzēties — visas sienas no grīdas līdz griestiem vienos stiklos. Apakšā mirgo lielpilsēta, vizuļo līča ūdeņi. Telpas klusinātā gaismā sazīmēju Ulža Gravas masīvo stāvu. Tur mūzikas kritiķe Gunta Plostniece iegrimusi dzīvā sarunā ar diriģentu Arvīdu Purvu, tur tumši sarkanā tērpā sudraba rotu ap kaklu diriģente Daira Cilne. lepazīstos ar dažiem rīcības komitejas locekļiem. Malkojam boli. Ir jau tik vēls, māc nogurums. Taču jāiet reiz gulēt. Atgriezusies savā istabā, mēģinu notvert dažus mirkļus miega. Atvadu brokastīs atgriežas labsajūta. Klausāmies daudz runu, asprātību, slavinājumu. Žēl, ka viss jau beidzies, bet laba daudz nevajagot. Laiks šķirties. Atkal tiek virinātas viesnīcas durvis, nesti saiņi, ne vairs tik rūpīgi sakārtoti. Mūsu auto ripo taisnā ceļā lejā uz ostas pusi, kur uzbraucam uz liela, ērta satiksmes kuģa. Ir patīkami atstāt pilsētu pa ūdeni. Tu stāvi uz kuģa margām atspiedusies, un lēni lēni attālinās krasts, pilsētas torņi sarūk, līdz pazūd pavisam. Un domās atplaiksnījas sen dzirdēti vārdi: „Ar baltu lakatu māj tas, kas projām grib steigties, Ik brīdi kaut kas var beigties, kas brīnišķi skaists var beigties . . .". 

Garīgajā koncertā dziedāja Sietlas LB koris P. Galiņa vadībā. 
GARĪGAIS KONCERTS 
Gunta Plostniece 
Svētā Marka katedrālē 3. jūlijā notika dievkalpojums un garīgs koncerts, kurā piedalījās tenors Pēteris Lielzuika, ērģelniece Anita Rundāne un Sietlas latviešu koris Pētera Galiņa vadībā. Lielzuikas priekšnesumā dzirdējām L. Garūtas, A. Meļļa, V. Upenieka, J. Kalniņa un j. Norviļa solo dziesmas, kas pieder mūsu tradicionālajām romantisma dziesmu klāstā. Tās melodiski skaistas, vokāli pateicīgas, bet pašreizējā mūzikas attīstības periodā varbūt ne tik interesantas. Lielzuikas skanīgais tenors ir labi piemērots šīm dziesmām un priekšnesums atstāja patīkamu iespaidu, īpaši J. Kalniņa populārajā Par katru stundu (Skalbes) dziedoņa balss skanēja krāšņi. Taču gribējās dzirdēt kādu solo dziesmu ar mūsdienu mūzikas iekrāsu. Mums ir komponisti ar laikmetīgākām iezīmēm, kas itin raženi šinī žanrā un dziesmu svētku garīgajā koncertā tādas būtu labi iederējušās. Ērģelniece Anita Rundāne ievadīja koncertu ar Ādolfa Ābeles efektīvo Fugu do-minorā. Kompozicijā jūtam spēcīgu kāpinājumu, kas kulminējās spoži mažorā. Rundānes techniski nevainojamā atskaņojumā vēl dzirdējām Pachelbela Korā(a prelūdiju, Alfr. Kalniņa Variācijas par J. Vītola temu un Fantāziju sol-mažorā. lespaidīgi skanēja T. Ķēniņa dinamiskā Tokāta no Suite in D for Organ. Rundāne pārvalda savu instrumentu, apliecinādama to vislabāk tieši techniski grūtākajos darbos. 
Sietlas koris dziedāja mūsu koru pamatrepertuāra dziesmas: Ā. Ābeles Lūgšanu (V. Sandera), T. Ķēniņa Kristus rozi (K. Kundziņa) un J. Vītola Dieva lūgumu (A. Kažoka). Šīs dziesmas skanēja kompetentā iztulkojumā. Kora balsis patīkamas, diriģenta mājieniem paklausīgas. Dziesmu tempi gan dažkārt bija ātrāki nekā pierasts — īpaši Ābeles 
gleznajā Lūgšanā pietrūka mūzikāli mierīgās, plūstošās noskaņas. Žēl, ka koncerta programmā korim nebija kāda lielākas formas darba, kas koncertam būtu piešķīris vairāk dziļuma. Koncertam sekoja svētku dievkalpojums, kurā piedalījās archibīskaps Arnolds Lūsis, prāvesti Roberts Āboliņš un Jānis Turks un mācītāji Ansis Kiršfelds un Žanis Upīte. 
Svētku kopkora diriģenti gājiena: Arvīds Purvs, Pēteris Galiņš, Fanija Matīse, Ernests Brusubārdis, Brigita Rilmane-Ose, Daira Cilne. 

JAUNIEŠU KONCERTS 
Jauniešu koncertu gribētu nodēvēt par „raibo vakaru". Uz skatuves nāca gan klasiskās mūzikas tulkotāji, gan tautasdziesmu mīļotāji, gan populārās mūzikas "pielūdzēji". Sarīkojums bija nozīmīgs un interesants folkloras un sabiedriskā skatījumā. Mūzikālā ziņā tur bija maz vērtējama vai dziļākas ievirzes. Vispirms dzirdējām populārās (estrādes) mūzikas atskaņotājus — Dzintaru, kas publiku tīksmināja ar vieglās mūzikas skaņām. Dzintara mūzicēšanā var klausīties ar patiku. Dzintariešu priekšnesums ir skatuviski interesants, bet, zināmai vienveidībai atkārtojoties, nerod kāpinājumu un kļūst garlaicīgs. Grūti bija iedomāties šo mūzicētāju grupu kā pirmos māksliniekus latviešu dziesmu svētku jauniešu koncertā. Kādēļ klasiskās mūzikas atskaņotāji tika pēkšņi nolikti programmas beigās, bet ne kā tas bija paredzēts? Programmas maiņa pazemināja klausītājos iejūtību nopietnajā mūzikā. Daudz labāks būtu bijis programmās iespiestais sākotnējais izkārtojums. Solistu daļā dzirdējām dziedātāju Silviju Koktu-Porieti un pianistus: Rēnu Upīti, Margaretu un Ingrīdu Rekevicu, Arnoldu Korntu un Vitu Matīsu. Visi jaunie mūziķi likās vēl arī jauni savā mūzikālajā varēšanā, atskaitot Vitu Matīsu, kas ar īstu mūzikālu dzirksti un iedziļināšanos atskaņoja V. Dārziņa Trittico Barbaro. Vakaru nobeidza Divreizdivi ansambļi un kori pašu jauniešu vadībā, kas izraisīja darītājos pašdarbības prieku un publikā patriotiskas jūtas. 

SOLISTU KONCERTS 
Sestdienas vakarā, 5. jūlijā notika Solistu koncerts, kurā piedalījās soprāns Rūta Gerke, basbaritons Andrejs Kurmiņš un pianists Arturs Ozoliņš. Dziedoņus pavadīja pianisti: Ernests Brusubārdis un Daira Cilne. Dziesmu svētku kamermūzikas koncertos cenšamies reprezentēties ar mūsu labākajiem māksliniekiem un vērtīgākajiem skaņražu darbiem. Tā iespējams dzirdēt latviešu darbus profesionālā atskaņojumā. Koru koncertā tas grūtāk īstenojams, jo trimdā mums ir tikai daži kori, kas pietiekami aktīvi un varīgi, lai mūzikālajās spējās tuvotos solistiem, kas jau pazīstami internacionālajā mūzikas pasaulē. Uz šiem koncertiem mēs vienmēr lūdzam vietējos kritiķus (sveštautiešus) un gaidām, lai viņi mūs slavē. Ne vienmēr tie to dara. Un viņiem jo bieži taisnība — ne vienmēr mēs esam spējuši sagādāt labāko kā mākslinieku izvēlē, tā programmu saturā. Šī vakara koncertā mākslinieki bija labākie, lai arī ne visi vienā mūzikālā līmenī, taču ļoti respektējamā briedumā. Programma bija visumā solida un mūzikāli augstvērtīga. Jānožēlo, ka blakus vērtīgiem skaņražu darbiem (Ķēniņa, Kalniņa, Vītola un Apkalna kompozicijām) bija programmā uzņemti necilais L. Garūtas aranžējums Mana dzimtene (T. Spādes) un M. Zariņa cikls Sudrabota gaisma, kas piebirusi ar veciem, sen pārdzīvotiem mūzikālās izteiksmes līdzekļiem. Ja dziedātāji vēlas tradicionāla stila dziesmas, mums to ir bagātīgi Jāzepa Vītola, Jāņa Medina, Alfrēda Kalniņa un citu vecmeistaru darbu pūrā, kur solisti atradīs visu, lai sevi parādītu vokāli, izpatiktu publikai un arī negarlaikotu aicinātos mūzikas kritiķus. Šis Zariņa cikls varbūt būtu piemērots kādā lokālā sarīkojumā, jo šad tad tanī paspīd skaistāka vokāla līnija, bet bez personiskām iezīmēm. Klavieru pavadījumos saklausām gan Šuberta, gan krievu romanču ietekmi bez kāda vērienīga kopstila. Cikla deviņas dziesmas dzirdējām A. Kurmiņa interpretācijā. Tā kā šis bija dziedoņa vienīgais devums programmai, grūti spriest par Kurmiņa māksliniecisko daudzveidību. Balss dziedonim rezonanta, plūstoša ar skaistu falsetu. Dairas Cilnes klavieru pavadījumi bija mūzikāli skaidri. Bez jau pieminētā Garūtas aranžējuma Rūta Gerke vēl dziedāja Garūtas Svēto mīlu (L. Garūtas), A. Šturma Upi (L. Tauna), L. Apkalna Gaidas (Skalbes) un Alfr. Kalniņa Laipno liesmu (Raiņa) un Vēl dziesmu gribētos man dziedāt (Akurātera). Svētā mīla arvien bijusi populāra dziedātāju repertuāros. Tā vokāli pateicīga un dziedātājiem tajā iespēja parādīt spoži augšējās notis, kā arī balss liriskās īpašības. Rūtai Gerkei tas izdevās, jo balss augšējais posms viņai tiešām briljants. Gan varēja vēlēties izsmalcinātāku frazējumu, kam it kā pietrūka atraisītākas elpas. Šturma Upe vokāli un mūzikāli problēmatiskāka. Šeit priekšnesums likās drusku satraukts vietās, kur komponists vēlējies mierīgāku iztulkojumu. Vokāli dziesma māksliniecei raisījās spēkpilna. Apkalna Gaidu tulkojums bija nevainojams. Dziesmas operiskais stils un pučiniskā balss līnija deva dziedonei izdevību sevi parādīt vislabākā gaismā. Dziesma ļoti efektīvi rakstīta un tikpat efektīvi tika atskaņota gan mūzikāli, gan vokāli. Šeit liels nopelns arī pianistam Brusubārdim, jo klavieru partijā izceļams dziesmas drāmatiskais moments. Gerkes priekšnesums mirdzēja arī abās Alfr. Kalniņa mūzikāli bagātajās dziesmās. Varēja īsti priecāties par dziedones skaisto balsi, kas skan svaigi un tīri visos reģistros. Īpaša pateicība viņai par Vēl dziesmu gribētos man dziedāt, jo mums ir tikai dažas dziedones ar tik lielu vokālu meistarību. Koncerta otra daļa bija veltīta latviešu mūzikas klavierdarbiem mūsu izcilākā pianista Artura Ozoliņa atskaņojumā. Ozoliņa spēlē arvien izjūtam temperamentu un dziļu muzikalitāti, un šoreiz tas nebija citādi. Šturma pianistiski pateicīgo Sonāta da Chiesa (1972) jau dzirdēju pagājušā gadā Ņujorkā. Šī vakara sniegumā likās, ka pianists tajā bija vēl pilnīgāk iedziļinājies. Darba autors, kas arī bija klausītājos, varēja būt gandarīts par tik mūzikālu un techniski spožu tulkojumu. Alfr. Kalniņa Balāde skanēja krāšņi savā rapsodiskajā formā, kā arī romantiski un tautiski bagāti iekrāsotajās harmonijās. Ķēniņa Sonāta, ko komponists veltījis Arturam Ozoliņam, viņa repertuārā jau vairākus gadus. Arī šoreiz mākslinieks sevi apliecināja par laikmetīgās mūzikas izcilu tulku, atainojot pirmās daļas nošu rakstā slēpto saturu žilbinošā technikā. Otrā daļā oriģinālās tēmas apdare Ozoliņa rokās izauga par nobriedušu mūzikālu priekšnesumu, un Rondo: presto skanēja enerģiski. Ozoliņš koncertu nobeidza ar Jāzepa Vītola monumentālajām Variācijām par latviešu tautas dziesmas temu, Op. 6. Šis darbs, šķiet, ir nu katra latviešu pianista repertuārā, kas atskaņots daudzos koncertos. Artura Ozoliņa talantīgajā interpretācijā tas skanēja svaigā muzikālā atveidā, radot klausītājos dziļu pārdzīvojumu. 

KOPKORA KONCERTS 
Svētku Kopkora Koncertam 6. jūlijā bija sapulcēts ap 300 koristu. Salīdzinot ar lieliem dziesmu svētku kopkoriem, skaits krietni mazāks, bet ar mazāku kori nereti var panākt mūzikāli izteiksmīgākus dziesmu atskaņojumus. Bija prieks dzirdēt šo kopkori piemērotā zālē un nevis kaut kādā pārmērīgi lielā arēnā, kurā krāšņa gan ir koristu krāsaino tautastērpu parāde, bet mūzika dažkārt paliek otrā vietā. Pēc vairākām apsveikuma runām koncerts iesākās ar sparīgi nodziedātu J. Morviļa Dziesmu kalnā (pēc K. Plenrinieka) diriģenta Pētera Galiņa vadībā. Sekoja: E. Melngaiļa,J. Straumes, Alfr. kalniņa, T. Ķēniņa, V. Ozoliņa un J. Vītola oriģināldziesmas un tautasdziesmu apdares Brigitas Ritrnanes-Oses, Arvīda Purva, Fanijas Matīses, Ernesta Brusubārža un Pētera Galiņa vadībā. Patīkami skanēja Galiņa vadītā J. Straumes Arājiņi, ecētāji (t. dz.), kurā diriģents panāca dinamisku crescendo; dziesma bija labi niansēta. Tāpat Matīses smalki izstrādātā Ķēniņa Laime (A. Ķēniņa) skanēja tīrā intonācijā un priekšzīmīgā frazējumā. Tad sekoja virkne tautasdziesmu harmonizējumu, kas kulminējās Melngaiļa Jāņu vakarā ar tautasdziesmu tekstu. Mūzikāli atjautīga bija Dairas Cilnes vadītā Norviļa Tumsa, tumsa, kā arī Melngaiļa Tumša nakte, kaut gan tā pazaudēja intonācijas skaidrību un manāmi attālinājās no sākuma toņkārtas. Brusubārdim šoreiz neizdevās uzziedināt Norviļa Ziedi ziedi, rudzu vārpa! #reph un B. 
Skultes Bāliņš un malējiņa muzikālo saturu — dziesmām pietrūka smalkāka izstrādājuma. Matīse mūzikāli, raiti novadīja V. Dārziņa Ai meži, meži un Ā. Ābeles prasīgo Trīs meitiņas saderēja. A. Purva stingrajās rokās atradās viņa paša Kas kaitēja man dzīvoti un Melngaiļa Jāņu vakars, kam spožu akcentu deva Gerkes un Lielzuikas solo dziedājumi. Koncerta pēdējā daļa bija veltīta mūsu komponistu kordarbiem orķestra pavadījumā. Bija vēlreiz izdevība dzirdēt Helmera Pavasara kantāti Sasauc dziesma (Andr. Eglīša), kas ļoti piemērota šādiem svētkiem. Brusubārža noteiktā vadībā to dzirdējām mūzikāli drošā atskaņojumā ar Rūtu Gerki solo daļā. Bija interesanti noklausīties Jāņa Mediņa Četras tautasdziesmas ar orķestri A. Purva vadībā un solisti Gerki. Šīm meldijām piemīt modāls raksturs, kamēr orķestra partija krietni chromatiska. Gerkes balss likās ideāla šīm dziesmām — tā svaigi, dzidri un viegli plūda pāri instrumentālajam fonam. Gan jāpiezīmē, ka likās, ka māksliniece nebija paspējusi dziļāk iepazīt dziesmu savdabīgo raksturu. Priekšnesums varēja būt iejūtīgāks tautasdziesmu teksta saturā. Arvīds Purvs labi vadīja kori un orķestri arī B. Skultes kantātē Dziesmu vairogs (J. Veseļa un Andr. Eglīša). A. Kurmiņa solo skanēja droši, mūzikāli izteiksmīgi. Koncerts nobeidzās ar Jurjānu Andreja kantāti Tēvijai, kas Purva rūdītajā vadībā ar Gerkes solo vēl augstāk pacēla dziesmu svētku sajūsmas vilni. 

81 “Latvju Mūzika” nr. 9 (01.01.1977.) | R. Z.

ANGLIJAS LATVIEŠU DEVĪTĀS DZIESMU DIENAS 
Anglijas latviešu 9. dziesmu dienas Lesterā (Leicester) 1975. gadā pēdīgi parādīja arī nokārtojumu šīs zemes latviešu dziesmu dienu numerācijā, par ko tik neatlaidīgi iestājās muzikologs, latviešu dziesmu svētku vēstures grāmatu autors Valentīns Bērzkalns (skat. LM 1. numura 38. Ip. un LM 5. num. 491. Ip., kā arī Latviešu dziesmu svētki trimdā (1968) 94. un 129. Ip.). Vairāk nekā 11 gadus aizvadīdams Anglijā un darbodamies dziesmu dienu Organizācijas komitejā, vēroju, ka rīcības komitejās dziesmu dienu nepareizā numerācija tika vairākkārt pārrunāta, bet rakstos nekas neparādījās. Valentīns Bērzkalns, ar izcilu rūpību un centību sekodams visiem nolikumiem latviešu mūzikas un koru dzīvē, šo kļūdu drīz vien pamanīja un gribēja izlabot. Pieminētajās komitejās „pārskaitīšanos" zināja, bet it kā pieklusēja tādēļ, ka īstenā kļūda slēpās tai apstāklī, ka latviešu koru kultūras un dziesmu dienu aizrautīgais atbalstītājs un goda priekšsēdis Latvijas sūtnis Lielbritānijā Kārlis Zariņš Pirmo dziesmu dienu Londonā (1949. gada jūnijā) atkārtojumu pēc mēneša Līdsā (Leeds) uzskatīja un savās runās arvien pieminēja par Otrām dziesmu dienām Anglijā (skat. Latviešu dziesmu sv. trimdā 68. Ip.). Laika tecējumā cienījamais latviešu dziesmu entūziasts vēlāk vairs arī neiebilda par savu ieskatu korriģēšanu, un nenumurētās dziesmu dienas Bradfordā 1961. gadā bija domātas kā pāreja uz pareizo skaitīšanu. Agrākās dziesmu dienas Mančesterā (1954) bija pareizi apzīmētas par Ceturtajām. Pēc tām Lesterā (1958) pieminētā apstākļa dēļ tās nodēvēja par Sestajām (nepareizi!). Pienāca Bradfordā (1961) nenumurētās, bet atkal pēc tam divi sekojošās dziesmu dienās Lesterā (1967, 1971) šo „ieražu" par patiesību nepadarīja, un Bērzkalns solījās vairs „neprotestēt". Taču trešajās dziesmu dienās pēc kārtas Lesterā (1975), šķiet, rīkotāji pēdīgi izkļuvuši no šī „burvju loka" — izteiksmīgā svētku vadoņa vāks nu viss norakstīts ar īsteno dziesmu dienu apzīmējumu — Anglijas latviešu 9. dziesmu dienas Lesterā no 1975. gada 1. — 3. augustam. Esmu pārliecināts, ka Valentīna Bērzkalna vēlīgais klusais smaids no aizsaules takām nu nolaidies pār šo dziesmu dienu saposējiem, rūpīgā darba veicējiem un jūsmīgajiem klausītājiem. Lai tiem, kas vēlāk interesēsies par Anglijas latviešu kullūrālajām rosmēm, nebūtu daudz maldīšanās dziesmu dienu vadoņu lappusēs, šeit varbūt nebūs lieki vēlreiz pieminēt chronoloģiskā secībā un pareizā numerācijā līdz šim Anglijā sarīkotās dziesmu dienas: R. Z. 

82 “Latvju Mūzika” nr. 9 (01.01.1977.) | Indra Gubiņa

MŪSU LATVISKĀ DZĪVOŠANA 
Indra Gubiņa 
Anglijā latviešu nav daudz, un tomēr tā ir spēcīga saime, kas jau devīto reizi diriģenta Alberta Jēruma ierosmē sarīkoja dziesmu dienas. Šoreiz varbūt šīm dziesmu dienām bija arī cita nozīme, jo tuvojas 1977. gada 4. Eiropas dziesmu svētki, kas paredzēti Londonā, un tās varēja uzlūkot par ģenerālmēģinājumu lielajiem svētkiem. Šīs dziesmu dienas izdevās lieliski. No 1. līdz 3. augustam Vidusanglijas pilsētā Lesterā pulcējās latvieši ne tikai no Anglijas, bet arī no Zviedrijas, Vācijas, ASV, Kanādas un Austrālijas. Kaut dziesmu dienām ir zināma reprezentācijas nozīme, tās galvenokārt tomēr ir mums pašiem — visiem tiem, kas dzied, piedalās vai tikai klausās un skatās. Tā ir mūsu kopīgā dzīvošana, mūsu sadzīvošana un apliecinājums, ka vēl esam paši ar savu latvisko kultūru un mākslu. Šo dziesmu dienu laikā Anglijā uznāca nepiedzīvots karstums, un tādēļ dziedāšana no koristiem prasīja vairāk spēka un izturības nekā citkārt. Bet dziesma mūs sasauc, vienalga kāds laiks, un arī attālumi vairs nav šķērslis kā kādreiz. #metonymy Dziesmu dienas atklāja rīcības komitejas priekšsēdis Valdis Auers Lesteras universitātes telpās, kur bija iekārtota mākslinieku un daiļamatnieku kopas izstāde. Bez daiļamatniecības izstrādājumiem ar gleznām piedalījās I. Laugalis, A. Ludeks, M. Kleina, I. Balodis, V. Bērziņš, K. Šiliņš un E. Žilinskis. Tai pašā dienā vēl notika teātra izrāde — M. Zīverta Zaļā krūze, ko bija iestudējis DVF Volverhamptonas nodaļas drāmatiskais ansamblis. Raiti tēloja I. Mardnova, E. Zepe un A. Vanags. 
Vakarā populārās mūzikas koncertu gan ar internacionālām, gan latviešu tautasdziesmām savā apdarē deva ģitārists Andris Kārkliņš. Par viņa stilizēto tautasdziesmu dziedāšanas veidu bija dzirdamas kritiskas piezīmes. Komponists A. Jērums gan dziesmu dienu vadonī mudina jauno paaudzi: Kaliet jaunas rotas, audiet jaunas sagšas! — Bet vai A. Kārkliņa devumu varētu uzlūkot par šādu jaunu rotu kalšanas mēģinājumu? #reph 

Otru svētku dienu — sestdienu ievadīja lieliskais Jaunatnes rīts, ko vadīja Imants Balodis. Pirmajā programmas daļā vērojām mākslinieciski ievirzītus jauniešus, izcili labas dziedātājas: Liliju Zobenu, Dagniju Balodi, Jānu Grinbergu u. c. Otrā daļā bija interesantais un teicami sagatavotais veltījums Bērnībai , kurā ar dziesmām, dejām un rotaļām piedalījās gan mazi, gan lieli, visu kopā sasaistot tautas dainu teicējiem Maijai Zvirgzdiņai un Agrim Krūmiņam. Šo programmas daļu vadīja Ērika Vīlipsone. Paldies lielā darba darītājiem, jo, redzot tik lielu bērnu un jauniešu pulku vienkopus no malu malām, varam iedomāties, kādas pūles tas viss prasīja! Tie, kas piedalījās sarīkojumā, šo dienu atcerēsies, un arī tas mums ir nozīmīgi. Pēcpusdienas Latviešu mūzikas koncertā ar bagātu un interesantu programmu piedalījās ērģelnieks Ringolds Kaufmanis, solistes: Rūta Gerke, Ksenija Bidiņa, vijolniece leva Graubiņa, Bradfordas sieviešu ansamblis, Londonas latviešu jaukts un Zuikas vīru koris, kā arī daži atsevišķi citu kopa dziedātāji un mūziķi. Izcils notikums šajā koncertā bija T. Ķēniņa Cantata Baltica pirmatskaņojums, ko neviens nevarēja vienaldzīgi noklausīties. Cerams, ka šo vērtīgo darbu dzirdēsim nākotnē arī citos līdzīgos sarīkojumos. Bagāto sestdienas devumu nobeidza balle, kas sapulcēja ap 700 viesu. 

Svētdienas sarīkojumi sākās ar Rakstnieku rītu. To veiksmīgi un tīkami vadīja Pāvils Johansons. Pirmajā daļā ar savu dzejoļu lasījumu piedalījās Andris Kārkliņš (ASV), Irma Bērziņa (Vācija), Pāvils Johansons (Zviedrija), Indra Gubiņa (Kanāda) un Veronika Strēlerte (Zviedrija). No Anglijas latviešu rakstniekiem piedalījās Gunārs Janovskis ar prozas lasījumu. Otrā daļā P.Johansons lasīja Richarda Rīdzinieka, Lidijas Dombrovskas, Andreja Irbes, Jura Kronberga, bet V. Strēlerte — Gundara Pļavkalna un Margaritas Gūtmanes dzejoļus. Šis labi sakārtotais un vadītais rakstnieku cēliens bija viens no retajiem, kad visi autori savus darbus nolasīja izteiksmīgi un visiem dzirdami. Karstajā dienas svelē bija tīkami ieiet Sv. Jēkaba baznīcā, kas lielākā Lesteras pilsētā, kur notika apvienotais dievkalpojums, piedaloties luterāņu prāv. R. Mužikam, mācītājiem E. Bergmanim, A. Dzenītim, J. Gailim, J. Jurģim, A. Putcem, katoļu prāv. J. Savickim un pareizticīgo priesterim A. Černijam. Dievkalpojumu kuplināja apvienots Zuikas un Daugavas vīru koris ar J. Kades Slavu Dievam un J. Norviļa Aglonu diriģenta Andreja Pommera vadībā. Dievkalpojumam sekoja svētku galvenais sarīkojums—Kopkora koncerts— Demontfora aulā ar teicamu akustiku, kas sapulcēja ap 2000 klausītājos un 200 dziedātāju. Vienkāršos, sirsnīgos vārdos svētku koncertu atklāja rīc. kom. priekšsēdis V. Auers, bet uzrunu teica Latvijas sūtniecības lietvedis Lielbritānijā T. V. Ozoliņš. Plašo programmu ievadīja ar H. Pavasara kantāti Sasauc, dziesma! (Andreja Eglīša teksts dziesmu svētku simtgadei, 1973). Kad skaņas piepildīja aulu, tad tiešām bija sajūta, ka dziesma mūs visus spēj sasaukt #metonymy. Šīs sasaukšanās reizes ir mūsu latviskā dzīvošana, kas mums pašiem jāuztur un jākopj. Dziesma nu bija ne tikai mūs sasaukusi, bet tā skanēja, skanēja diži! #metonymy Lai šeit pateicība visiem dziedātājiem, diriģentiem — Albertam Jērumam, Ziedonim Āboliņam, Andrejam Pommeram, sSlistēm—Rūtai Gerkei, Lilijai Zobenai Jānai Grīnbergai un ērģelniekam Ringoldam Kaufmanim! Kopkora koncerta dalībnieki piekarsušajā aulā bija izturīgi un pacietīgi, un grūti nācās šķirties — vēl gribējās pabūt kopā ar dziedātājiem krāšņajos tautastērpos, pabūt kopā šajā latviešu dziesmu kopēju un klausītājos pulkā. Koncerta pārtraukuma laikā apbalvoja visvecākos dziedātājus —Mirdzu Briedi (Viduszviedrijas koris) un Ādolfu Kalpišu (Zuikas vīru koris) un visjaunākos — Zintu Ozoliņu (Lesteras jauktais koris) un Rolandu Blezūru Koventrijas jauktais koris). Ir labi redzēt, kā satiekas un nomainās paaudzes, kā dziedāšanas tikumu un dziesmas pārņem jaunie, lai dzīvotu tālāk ar savu tautu. Programmas beigās kopkoris vēl piedevām nodziedāja Tev mūžam dzīvot, Latvija! Kāpēc tikai koris? Arī klausītājies, dziesmugara iejūsmināti, būtu gribējuši dziedāt līdz. Vai tomēr nevajadzētu šāda veida svētkiem — mūsu dziesmu svētkiem — ļaut izskanēt ar kopīgi dziedātu dziesmu, lai izjūt un dzird arī tie, kas dzīvo mazos pulciņos vai pa vienam svešos ļaudīs, kā skan tik lielā pulkā dziedāta dziesma, lai arī koros nedziedātāji justos kā dzīvās dziesmas daļa. Kanādā latviešu sarīkojumu nobeigumos nu jau vairākkārt kopīgi dziedāta Daugav's abas malas, arī Tev mūžam dzīvot, Latvija! Ir reizes, kad klausītājiem un dziedātājiem jājūtas kā ciešai vienībai, tad mūsu dziesmu svētki un dziesmas patiesi dzīvos. Nobeigumā pateicās visiem klātesošajiem rīcības komitejas priekšsēža vietniece Marie-Anne Zariņa un, būdama 4. Eiropas latviešu dziesmu svētku priekšsēde, aicināja gatavoties šim plašajam sarīkojumam 1977. gadā Londonā. 

83 “Latvju Mūzika” nr. 9 (01.01.1977.) | Tālivaldis Ķeniņš

LAI LIEC DZIESMA MEŽU GALUS 
Tālivaldis Ķēniņš 
1975. gads latviešu dziesmai #metonymy un mūzikai svešumā #metonymy bija nozīmīgiem notikumiem bagāts, kas liecina par trimdas latviešu sīksto turēšanos pie savas tautas kultūrālām tradicijām. Vēl vairāk — šī sarīkojumu virkne saistīja ne tikai kuplus atskaņotāju un klausītājos pulkus, bet arī uzskatāmi parādīja, ka pēc trīsdesmit svešuma #metonymy gadiem mūsu mūzikas koks trimdā turpina augt un zaļot. 

Tie bija Sestie rietumkrasta latviešu dziesmu svētki Sietlā, ASV (no 3. līdz 7. jūlijam), Anglijas latviešu devītās dziesmu dienas Lesterā (no 1. līdz 3. aug.), Latviešu draudžu dienas Garezerā, ASV ar garīgo mūziku (no 17. līdz 24. aug.), Pirmie latviešu jaunatnes dziesmu svētki Montreālā, Kanādā (31. aug. un 1. sept.), un Austrālijas latviešu 25. kultūras dienas Brizbenā (no 25. dec. līdz 2. janv.). 

Šie notikumi mums deva iepriecinošu ieskatu par latviešu kordziesmas iedarbīgo spēku, nenogurstošajiem trimdas koriem, kam tagad nāk klāt arī jaunākā, svešumā #metonymy izaugusī paaudze. Centrālajiem kopkoru sarīkojumiem visur līdzās notika ne mazāk nozīmīgi citi koncerti, rādot mūsu mākslinieku mūzikālo pakāpi, latviešu mūzikas jaunradi un it īpaši jaunākās paaudzes aktivitāti mūzikas atskaņošanā un jaunu kompoziciju radīšanā. Pēdējā allaž met tiltus uz nākotni un latviešu klausītājos saimes vidējo un vecāko paaudzi divkārt silda un stiprina. Šo rindu autoram (ar Kanādas kultūras padomes materiālu atbalstu) bija izdevība viesoties dziesmu dienās Lesterā (Anglijā) augusta sākumā, noklausoties galvenos koncertus, kur viņš pieredzēja arī kāda sava garabērna pirmatskaņojumu. Visi mūzikas sarīkojumi notika vērienīgajā Lesteras Demontforta (De Montfort) aulā. Kā jau minēju, jaunatnes sarīkojumi dziesmu svētku ietvaros gūst arvien lielāku nozīmi un saista publikas interesi ar bērnu un jaunatnes deju un dziesmu grupu piedalīšanos. Jauno topošo solistu un instrumentālo ansambļu sniegumi šajos sarīkojumos bieži vien paver tādas tīri mākslinieciskas vērtības, kas izlīdzina artistiskos robus pašdarbības pulciņu priekšnesumos. Jaunatnes rīta pirmajā daļā dominēja instrumentālā un vokālā mūzika gan solo priekšnesumos, gan ansambļos. Par teicamām augstas balss īpašniecēm izrādījās Jāna Grīnberga (mūzikāli smalkjūtīgs J. Vītola dziesmas Notturno atskaņojums) un Lilija Zobena ar drāmatiskāku balss nokrāsu. Dagnijai Balodei patīkams tembrs, taču pēc teicamā iespaida Ķelnes dziesmu svētkos līdzīgā koncertā biju sagaidījis, ka viņas balss būs ieguvusi vairāk dziļuma. Minētās dziedones un Ilze Kuplēna latviešu tautasdziesmu un oriģināldziesmu ansambļos deva labi izstrādātu priekšnesumu precīzā ritmiskā lējumā. Teicami klaviernieces dotumi ir pianistei Laimai Ozolai. Liliju Zobenu pazīstam arī kā jaunās paaudzes komponisti. Viņas spalvai pieder latviešu tautasdziesmu aranžējumi instrumentālam ansamblim, pašai arī diriģējot Londonas latviešu skolas jaunos instrumentālistus. Apdāvinātā māksliniece labi paveica abus pienākumus. Taču īpaši vēlos cildināt jaunos amatieru mūziķus, sākot ar vijolniekiem un beidzot ar pārsteidzoši veiksmīgo fagotnieku, jo visi mūzicēja disciplinēti, atbalstot savas vadītājas nodomus ar patīkamu toni, slavējamu intonāciju un iepriecinātāju ansambļa spēli. Jaunatnes rīta otrā daļā notika Bērnībai veltīts daudzinājums, kurā piedalījās latviešu skolu audzēkņu un citu jauniešu dziesmu un deju grupas. Vadītāji bija sagatavojuši tautasdziesmas un dejas raibā virknējumā, ilustrējot ar dainās saglabāto bērnības pasauli. Dejas un rotaļas mijās ar dziesmām, kokļu mūziku un dainu skandējumiem, kurus veica Maija Zvirgzdiņa un Agris Krūmiņš. Bez dziedātājiem un koklētājiem sarīkojumā piedalījās šādas bērnu un jauniešu deju grupas no dažādiem Anglijas novadiem: Bradfordas Sakta un Saktiņa, Halifaksas Sprīdītis, Korbijas Pērkonītis, Līdsas Auseklītis un Kamoliņš, Londonas Metieniņš un Mazais metieniņš. Visi priekšnesumi programmas vadītājas Ērikas Vīlipsones vadībā risinājās raiti, un kuplais dalībnieku pulks sagādāja skatītājiem daudz patīkamu brīžu. 

Latviešu mūzikas koncerts pēcpusdienā apvienoja latviešu klasiskās mūzikas tradicijas ar pēdējo gadu jaunradi svešumā #metonymy. leinteresētam klausītājam tas deva iespēju salīdzināt stila pārmaiņas latviešu mūzikā un parādīja jaunākās iezīmes mūsu skaņu pasaulē. Augstvērtīgu līmeni koncertam piešķīra vairāki izcili solisti un paplašinātais jauktais koris, kam pamatā bija Londonas latviešu koris, diriģenta Alberta Jēruma mūzikāli erudītā un techniski veiksmīgā vadībā. Savas balss augstvērtīgos liriskos dotumus un skanīgumu papilnam nodemonstrēja Minsteres operas soliste Rūta Gerke Alberta Jēruma, Arnolda Šturma un Longīna Apkalna solo dziesmās, rādot, ka tās arī laikmetīgā mūzikālā valodā vēl joprojām pieder pie latviešu radošās mūzikas iezīmīgākām izpausmēm. E. Šēnfelda Variācijām klavierēm un sitamiem instrumentiem Elens Ouens (Alan Owen) un Naidžels Šipvejs (Nigel Shipway) deva dinamiski pārskatāmu tulkojumu, kurā īpatais latviešu skaņraža stils atraisījās spilgtā individuālismā. Ērģelnieks Ringolds Kaufmanis pagarajam L. Apkalna ērģeļciklam Quaternio Latviensis piešķīra latviešu tautasdziesmu apdarēm atbilstošas skaņu krāsas un noskaņu. Vijolniece leva Graubiņa saistošā ansamblī ar pianistu Lesliju Īstu (Leslie East) klausītājos iepazīstināja ar sava tēva Jēkaba Graubiņa savdabīgi iecerēto Kanconu, pilnīgi parādīdama sava lociņa plašumu un liriski bagātu toni. Ka Graubiņai ir arī lieliska technika un viņa ieauž drāmatismu tur, kur tas vajadzīgs, liecināja šo rindu autora vijoļsonātas spožais un detaļās smalkais atskaņojums. Tomēr, nenodarot pāri minētajiem teicamajiem solistiem, jāsaka, ka koncertam augstāko pacēlumu, lielāko pārdzīvojumu deva jauktais koris A. Jēruma vadībā. lejūtīgi izskanēja J. Vītola a cappella dziesmas — Karogs un mistiski vienreizīgais Dūkņu sils. Grūti iedomāties stundu skaitu, kas bija veltīts manas Cantata Baltica iestudēšanai, un dziedātāju un diriģenta pacietības mēru, vokālo līniju nostiprinot, ritmu atšķetinot un ansambli saliedējot. Ne tikai manas notis, bet arī igauņu dzejnieka Arveda Vīrlaida (Viirlaid) patriotiski dedzīgais teksts, izskanēja ar pārliecību un ticību, priekšnesumā ar sekmēm piedaloties solistei Ksenijai Bidiņai, ērģelniekam Ringoldam Kaufmanim un timpanu un trombu ansamblim. Šim visādā ziņā iespaidīgajam koncertam spožu nobeigumu deva Jāņa Mediņa Latvijas balādes (Akurātera teksts) atskaņojums Helmera Pavasara jaunā apdarē. Skaistos skaņu kontrastos un balādiskā iztēlē jauktais koris, ērģeles un solistes — R. Gerke un Ks. Bidiņa — uzmanīgi sekoja A. Jēruma izteiksmīgajam žestam, un skaņdarbs veidojās ne tikai patriotiskas sajūsmas, bet arī mūzikālas gatavības līmenī. 

Dziesmu svētku "augstspriegumu" sasniedza visu sarīkojumu centrālais notikums — kopkora koncerts. Apvienotais koris (pāri par 200 dziedātāju) un vīru kopkoris, kurā piedalījās ari jaukto koru dalībnieki, piešķīra dziesmu dienām piedienīgu izskaņu, kas izpaudās plašās klausītājos saimes nedalītā sajūsmā un septiņu dziesmu atkārtojumos. Spontānā publikas atsaucība bija lielākais gandarījums kora dalībniekiem un pārsteidza šo rindu autoru, kas Amerikas kontinentā, īpaši pēdējā laikā, vērojis zināmu nepelnītu publikas atturību pret dziedātājiem. Programmā bija himnas, korālis Dievs Kungs ir mūsu stiprā pils, 17 a cappella oriģināldziesmas un tautasdziesmu apdares, un divas kantātes. Visi atskaņojumi bija rūpīgi sagatavoti. Ja dažreiz drusku cieta toņa kvalitāte un intonācija, tad vainojama bija koncertzāles neiedomājami sutīgā atmosfaira Anglijas karstuma viļņa kritiskākajā brīdī. Mūzikālais priekšnesums laimīgā kārtā cieta visai maz. Jātencina dziedātāju saimei par izturību, kas ne no viena vien prasīja turpat vai pārcilvēciskas pūles. Koncertu ievadīja un nobeidza kantātes: Helmera Pavasara Sasauc, dziesma veltīta dziesmu svētku simtgadei, un Andreja Jurjāna Tēvijai. Abās kantātēs solo partijas izteiksmīgi dziedāja Vācijas viešņa Rūta Gerke, kas tagad pelnīti nostājusies mūsu solistu pirmajā rindā. Ērģeļu pavadījumi bija kompetentā Dānijas viesa R. Kaufmaņa rokās. Tomēr Demontforta aulas citādi lieliskajam instrumentam nepieciešams kapitālremonts, tad H. Pavasara savdabīgi iecerētais un bagātās orķestra krāsās ietērptais kantātes pavadījums ērģeļu transpozicijā būtu piešķīris vairāk pievilcības. A. Jēruma vadībā J. Zālīša Biķeris miroņu salā allaž bijis mūzikāls baudījums. Arī šoreiz diriģents uzbūra dziesmas īpato noskaņu, un, lai arī tā nepieder pie populārākajām dziesmām, tā tomēr ir viena no latviešu korliterātūras krāšņākajām pērlēm. Z. Āboliņš veiksmīgi novadīja šo rindu autora Ganiņi biju, taču par īsti spožu ieguvumu mūsu kordziesmai #metonymy izrādījās J. Norviļa Lai liec dziesma mežu galus. Tā iecerēta skaistā Jāņu dziesmu kolorītā. Sieviešu koris iepriecināja ar saliedētiem tembriem J. Graubiņa Dziedu, koši locīdama, bet sevišķu pārsteigumu sagādāja ritmiski raitais un vokāli skanīgais vīru kora priekšnesums A. Pommera vadībā. Savienotajās valstīs un Kanādā vīru koru priekšnesumi dziesmu svētkos nereti sagādājuši zināmas problēmas kā dziedātājiem, tā klausītājiem. Šeit visas dziesmas skanēja droši un pārliecinoši, ieskaitot tik prasīgu opusu kā L. Apkalna humorisko latviešu tautasdziesmas apdari Vilks, kumeļš un mīlestība. Solo partijas bija uzticētas jaunajām dziedonēm Grīnbergai un Zobenai, kas savus dziedājumus veica tīrskanīgi un droši. 
Gribētos nobeigumā īpaši uzslavēt ne tikai dziedātājus un diriģentus, bet arī Anglijas latviešu klausītājos saimi. Mēs vēlētumies, kaut no tās atsaucībā un sirsnībā mācītos Amerikas un Kanādas latvieši, jo dažkārt vienaldzīgā izturēšanās dziesmu svētku kopkoncertos likusies kā nepelnīta nevērība pret dziesmoto saimi un tiem neskaitāmajiem pūliņiem, kas saistīti ar dziesmu svētku programmas sagatavošanu. Dziedātāji pelnījuši vislielāko pateicību par to, ka mācējuši svešumā #metonymy tik ilgus gadus uzturēt un kopt vienu no mūsu gara kultūras dārgākām mantām — latviešu dziesmu #metonymy. Anglijas latvieši novērtē šo bagātību. Sajūsma un cieņa rādīja, ka viņi dzīvo dziesmai līdz #metonymy. 


84 “Latvju Mūzika” nr. 9 (01.01.1977.) | Arnolds Šturms

6. LATVIEŠU DZIESMU SVĒTKI UN LATVIEŠU DIENAS KANADĀ 
Arnolds Šturms 
No 24. jūnija līdz 4. jūlijam 1976. gadā Torontas pilsētā notika Sestie latviešu dziesmu svētki un Latviešu dienas Kanādā. Plašajā latviešu salidojuma programmas norisē ietilpa Pasaules brīvo latviešu apvienības sanāksme, kurā Eiropas, Austrālijas un šī kontinenta trimdas latviešu centrālo organizāciju pārstāvji debatēja par mūsu nacionāli politiskiem un kultūrāliem jautājumiem, kam parallēli norisinājās daudzie dziesmu svētku sarīkojumi un latviešu kultūras demonstrējumi: koncerti, tēlotājas mākslas un daiļamatniecības izstāde, rakstnieku un dzejnieku cēlieni, teātra izrādes, tautasdeju uzvedums, kā arī citi mazāk nopietna rakstura laika kavēklim domāti sarīkojumi. Mans uzdevums aprakstīt un vērtēt nopietna rakstura koncertus, kas šajos dziesmu svētkos bija visai bagātigi pārstāvēti: atklāšanas koncerts, simfoniskās mūzikas, kamermūzikas, garīgās mūzikas, jauno mākslinieku, skolēnu un kopkora koncerts. Dziesmu svētku atklāšanas koncertu 27. jūnijā St. Lawrence Centre for the Arts koncertzālē diemžēl nedzirdēju. Koncertā pianists Arturs Ozoliņš atskaņoja Jāņa Medina 8 dainas, latviešu komponistu oriģinaldziesmas, un mūsu tautasdziesmu apdares diriģenta Arvīda Purva vadībā dziedāja Torontas vanadžu koris Zīle, Almas Skudras-Kārkliņas vadītais jauktais koris Daina (soliste Dace Kārkliņa) un vīru ansamblis Kalvis Jura Dzeguzes vadībā. Izbrīnu radīja mūsu izcilā pianista Artura Ozoliņa ierindošana koncerta programmā kopā ar amatieru vienībām. Šāda rīcība, neparādot pienācīgo uzmanību mūsu izcilajam māksliniekam, svētku rīkotājiem godu nedara. Ozoliņa solo koncerts ar latviešu komponistu darbiem dziesmu svētku māksliniecisko līmeni būtu ievērojami cēlis. Pazīstama paruna, ka praviešus savā zemē necienī, bet tā attiecināma tikai uz torontieti Arturu Ozoliņu, kamēr otrs torontietis komponists Tālivaldis Ķēniņš ar saviem darbiem bija reprezentēts vai ikvienā dziesmu svētku koncerta programmā. 
1976. gada 4.jūlijā Torontā. 

85 “Latvju Mūzika” nr. 9 (01.01.1977.) | Alberts Jērums

SVĒTKU AKTA MŪZIKĀLAIS IETVARS 
Alberts Jerums 
Šīs rindas nepretendē uz monopola tiesībām #reph sarīkojuma apcerē. Atstāsim runas to vērtētāju ziņā, kas prot daiļrunas mākslā atšķirt āžus no avīm. Par muzikālo logatu aktam gādāja trīs tālu izslavētas Torontas dziedātāju vienības — Dainas koris, vīru ansamblis Kalvis un sieviešu koris Zīle kopā ar klaviernieku Arturu Ozoliņu. Svešinieks šai pilsētā gluži neesmu, bet tā sagadījies, ka ne Dainu, ne Kalvi, ne Zīles koncertējot vēl nebiju dzirdējis. Cits jautājums, vai neskartas izjūtas padara ausi neitrālāku #metonymy. Savā veidā varbūt, taču trūkst citu mērauklu, kādas tikai ikdienas saskare var dot. Tūlīt jāpiemin, ka Sv. Lorensa zāle nav necik vēlīga kora dziedāšanai. Klīniski tīra akustika, bet to, ko mēdzam saukt par akustikas atbalstu, no šīs skatuves nesagaidīt. Vismazāk no tā cieta mazākā vienība — Kalvis, visvairāk krāšņais Dainas sastāvs. Kalvis bija par svētku pirmo dziesmu izraudzījis Graubiņa tautasdziesmas apdari Padziedami nu, bāliņi! Lieliska izvēle, manuprāt, un, ja reiz vīru koru dziesmu spēsim atkal īsti godā celt, tad sava etosa dēļ vien Padziedami nevajadzētu aizmirst nevienos svētkos. Kalvis ir ļoti disciplinēta vienība, šie vīri prot arī savu balsu kultūru lietā likt. Priekšnesums ir detaļās izslīpēts — niansēs, kopskaņā, precizitātē. Tādas dziesmas kā Vītola Uguns milna (Brigaderes), protams, var īsti pārliecināt tikai masu sastāvā, bet arī te Kalvim netrūka asprātīgi kalkulētu spriegu drāmatisku kontrastu. 

Zīle ir jaunieguvums mūzikālās Torontas ainavā un kā retums pat šajos sadomātas vienlīdzības laikos intriģēja visvairāk. Nevīlāmies. Arvīda Purva skolotas, šīs uzņēmīgās dāmas nenodarbojas, acīm redzot, ar otrās šķiras repertuāru, īsā laikā vienība pratusi iegūt arī atzīstamu lokanību. Visvairāk iepriecināja Zīles neforsētais dziedāšanas veids, labskaņa, liels vieglums, pat grācija frāzēs. Ķēniņa Ūbeles dziesma (Z. Liepas) ir pilna dzīvu kontrapunktisku līniju, kuras tura kopā skaists ūvināšanas motīvs. Purvs savā Bērzā (V. Tomas), trīsskani nenoniecinādams, toties liek balsīm slīdēt glisando. Zīlēm jāpateicas arī, ka krietno darbavīru Valentīnu Bērzkalnu šais viņa otrajos aizsaules svētkos atcerējās ar gaišo tautasdziesmas apdari Zaļa tautu miežu rija. Izskaņu aktam deva Dainas koris, diriģentes Almas Skudras-Kārkliņas skaidru žestu un rosinoša temperamenta vadīts. Tika ieziedināts ābeļziedu un ievu laiks #reph Jēkaba Poruka Pavasara dziesmā (t. dz.), celts saules karogs #reph Zālīša Vasarā (Skalbes) ar košu Daces Kārkliņas solo, svešu tautu novados nests līgo #reph Jāņa Norviļa Lai liec dziesma mežu galus (t. dz.). Visbeidzot—kas gan cits — Gaismas pils (Ausekļa). Koris ir liels, ar izlīdzinātu sastāvu un labām balsīm, kurās daudz jauno dzidruma. Ja šai reizē pietrūka asāku ritmisku kontūru, dinamiskas vijības, tad tā lielā tiesā nedraudzīgās zāles vaina. Profesionālu spožumu koncerta daļai deva Artura Ozoliņa piedalīšanās, spēlējot astoņas no Jāņa Medina 24 Dainām. Dainas aptver autora 42 gadu darba posmu starp 1921. un 1963. gadu. Šis apstāklis varbūt ari izskaidro Dainu lielo līdzību kā mūzikālās vielas, tā pianistiskas apdares ziņā. Vienā koncertā tās katrā ziņā nav atskaņojamas, grūti pat izlasīt kaut pusduci, kurās būtu pietiekami kontrastu. Arī Ozoliņa izvēlētajā grupā kontrastu bija pamaz, kaut viņš bija ietvēris savās astoņās kā pirmo, tā pēdējo Dainu. Šīs piezīmes, protams, nemazina 
notikuma nozīmi. Varbūt gluži otrādi — Ozoliņš, nekā īpaša nemeklēdams, bija atradis Mediņa krāsās maksimālo dažādību un izgaismoja tās visā asumā jūtīgi un ar šai mūzikai gluži nepieciešamo spožumu un romantisko elpu. 

86 “Latvju Mūzika” nr. 9 (01.01.1977.) | Arnolds Šturms

LATVIEŠU SIMFONISKĀS MŪZIKAS KONCERTS 
Arnolds Šturms 
30. jūnija vakarā Mesija zālē (Massey Hall) — Torontas simfoniskā orķestra koncertzālē notika Latviešu simfoniskās mūzikas koncerts. Apmēram 50 Torontas simfoniskā orķestra mūziķi diriģenta Alfrēda Štromberga vadībā atskaņoja Jāzepa Vītola Uvertīru drāmatiskai pasakai Sprīdītis, op. 37 (1908), pirmatskaņojumā Tālivalža Ķēniņa 5. simfoniju (1976) un Koncertu vijolei un orķestrim (1974), ka arī Bruno Skultes Balādi (1935). 

Simfoniskās mūzikas novadā še, trimdā, esam krietni iepakaļ citām mūzikas formām— solo dziesmām vai instrumentālajai kamermūzikai, nemaz nerunājot par kora dziesmām, kuru skaits trimdas komponistiem jaunradē sniedzas jau vairākos simtos. Katra jauna darba atskaņošana koncertos saistās ar vērā ņemamiem materiāliem izdevumiem. Vismazāk grūtumu sagādā kora dziesmu atskaņošana. Lielāki materiāli šķēršļi jāpārvar, sarīkojot solo dziesmu vai kamermūzikas koncertus, bet gandrīz nav iespējams bez lielākas materiālas palīdzības radīt un atskaņot darbus simfoniskās mūzikas novadā. Par Tālivalža Ķēniņa 5. simfonijas rašanos un atskaņošanu pateicība pienākas Sesto latviešu dziesmu svētku Kanādā rīcības komitejai, kas šo darbu komponistam pasūtinājusi, kā ari Kanādas kultūras padomei, kas sniegusi materiālo atbalstu. Tālivaldis Ķēniņš ir komponists ar 20. gadsimta mūzikai raksturīgu profilu. Viņš tomēr nav avangarda komponists, jo viņa mūzika saradojama ar šī gadsimta trešās dekadas modernās mūzikas stiliem. 5. simfonijā manāma nosliece uz Igora Stravinska pulsējošiem ritmiem un viņa neoklasisko stilu. Simfonijā dominē īsi motīvi polifoniskā apdarē, kas parādās dažādu kontrastējošu tembru instrumentu grupās. Dominē pūšamie un sitamie instrumenti, it sevišķi darba malējās daļās. Stīdziniekiem šeit ierādīta it kā blakusloma. Mesli doti arī mūsdienu avangarda mūzikai — brīvā stilā improvizētiem aleatoriskiem paņēmieniem un dažādiem trokšņiem, kā piemēram, sitot ar plaukstu pa taures plato galu, kā arī lietojot spalgus „klaburus" ritmiskā rakstura izcelšanai. Šie iestarpinājumi simfonijā nedominē, bet ir maznozīmīgi iekrāsojumi un simfonijas vispārīgajam mūzikas stilam bija sveši. Jaunais darbs skanēja svaigi; drāmatiski pacēlumi mainījās ar liriskāka rakstura posmiem, kas radīja izlīdzinātu un labi līdzsvarotu skaņu kopojumu. Ja Ķēniņa 5. simfonija rakstīta vairāk intellektuālā virzienā, tad viņa Koncertā vijolei un orķestrim bez interesantām skaņu un ritmu kombinācijām vēl parādījās īpatnēji kolorēti kontrasti: iejūtīga romantiska rakstura melodika vijoles partijā, it sevišķi darba lēnajā vidusdaļā. Solo vijoles virtuozais elements mainās ar kantilēnas rakstura melodiku ritmiskos un kontrapunktiskos dialogos ar dažādiem instrumentiem. Mūzikāli savdabīgo darbu slavējami atskaņoja jau starptautisku atzinību ieguvusi vijolniece Rasma Lielmane. Varēja tikai apbrīnot viņas spoži skanīgo un virtuozo techniku koncerta finālā — Presto volante, kā arī dziļo muzikalitāti un toņa skaistumu darba vidusposmā — Motto adagio. Ja vijoļkoncerta ievadā dažbrīd pietrūka līdzsvara, un orķestris dažās taktīs aizēnoja solo vijoli, tad, šķiet, vainojams nebija komponists, bet gan diriģents A. Štrombergs, kas atļāva dažiem instrumentiem vai instrumentu grupām pārāk lielu skaļumu, kaut citādi orķestra diriģents savu uzdevumu veica apmierinoši. Jāzepa Vītola uvertīra Annas Brigaderes pasaku lugai Sprīdītis pirmo reizi atskaņota 1908. gadā Pēterpilī, un par to 1911. gadā komponists saņēma Gļinkas prēmiju. Trimdā tā līdz šim nebija dzirdēta. Komponisti un kritiķi, Emīls Dārziņš un Jānis Zālītis, savā laikā šo darbu pieskaitījuši Vītola izcilākajiem simfoniskās mūzikas novadā. Savādā kārtā koncertā atskaņotais darbs it kā pievīla — klausītājies nesaņēma to, ko varēja gaidīt. Kaut gan uvertīra rakstīta sonātas allegro formā, tās atskaņojumā formas stingrība pagaisa — mūzikālā doma šķita „izklīdusi". lezīmīgākie elementi netika uzsvērtāk parādīti un savstarpēji sasaistīti. Neņemos spriest, kur vaina meklējama: vai diriģenta interpretācijā vai darba formālajā uzbūvē. Skaidrības dēļ gribu uzsvērt, ka orķestris šo romantisko darbu spēlēja kā tonāli, tā techniski ļoti labi. Bruno Skultes Balāde koncerta nobeigumā Alfrēda Štromberga vadībā izskanēja patiesi spoži. Šķita, ka orķestris to spēlēja ar lielāku iedvesmu nekā pārējos koncertā dzirdētos darbus. Meistariski instrumentētais un spilgti romantiskas iedvesmas iekrāsotais darbs ar lieliem drāmatiskiem kāpinājumiem bija it kā nesen aizsaulē aizgājušā komponista atvadas no trimdas dziesmu svētku apmeklētāju saimes. 

87 “Latvju Mūzika” nr. 9 (01.01.1977.) | Arnolds Šturms

KAMERMŪZIKAS KONCERTS 
Kamermūzikas koncerts notika 1. jūlija vakarā St. Lawrence Centre for the Arts koncertzālē. Koncertu ievadīja dziesmu svētku rīcības komitejas pasūtinātais darbs — Arnolda Šturma Svīta obojai un klavierēm (1975) — un to atskaņoja ņujorkieši: obojists Andrejs Jansons un pianiste Anda Baumane. Liriski iekrāsotajai svītai četras raksturā un ritmā kontrastējošas daļas. Harmoniskais veidojums chromatisma iezīmēts ar apslēptu tonālo centru. Diemžēl darba atskaņojums nebija pietiekami augstā līmenī. Obojista tonis raupjš, monotons un bezkrāsains, bez jūtīgāka frazējuma detaļās. Pianistes spēle lielāko tiesu turējās klusā vai vidēji klusā dinamiskā skālā: šķita, ka viņa domāja vairāk par pareizu nošu spēlēšanu nekā par pašu mūziku. A. Jansons un A. Baumane vēl atskaņoja 1967. gadā komponēto Longīna Apkalna Koncerta mūziku divās daļās — obojai un klavierēm. Arī šim darbam pietrūka iedvesmīgāka snieguma. (Darba pirmatskaņojums bija dziesmu svētkos Klīvlandē 1968. gadā.) Alberta Jēruma Otro sonātu vijolei un klavierēm techniski spoži un mūzikāli izteiksmīgi slavējamā ansamblī spēlēja vijolniece Rasma Lielmane un priekš pāris gadiem no Latvijas izceļojusī un tagad Torontā dzīvojošā pianiste Marina Baltere. Abas lieliskas mūziķes! Priekš 10 gadiem komponētā vijoles sonāta dzirdēta jau agrāk Normas Auziņas un Džeka Mekdugala (Jack McDougal) sniegumā. Viendaļīgais darbs, kurā saklausāmas apslēptas dodekafonisma iezīmes, rakstīts sonātas formā. Tas pauž sava veida oriģinalitāti. Pēc vienas vai pāris reižu noklausīšanās A. Jēruma mūzikā grūti iedzīvoties, lai to pilnīgi izjustu un arī izprastu. Abu mākslinieču, Rasmas Lielmanes un Marinas Balteres, izcilajā sniegumā klausītājies dzirdēja arī Jāņa Kalniņa Sonātu vijolei un klavierēm pirmatskaņojumā. (Tā 6. Latviešu dziesmu svētku Kanādā rīcības komitejas pasūtinājums.) Jānis Kalniņš trīsdesmitajos gados Latvijā ar savu moderni rakstīto operu Hamletu bija vienīgais latviešu skaņradis, kas tajā laikā atzina rietumu pasaules mūzikas modernos strāvojumus. Pēc šīs modernās operas komponists savādā kārtā atgriezās tradicionālajā romantismā un jaunromantismā un tur palika visus šos gadus. 1975. gadā komponētā un koncertā atskaņotā vijoles sonāta liecināja par nozīmīgu maiņu komponista jaunradē: Jānis Kalniņš ir atkal atgriezies moderno komponistu saimē. Protams, viņu nevilina avangarda mūzikas šablons, bet gan mūsdienu mūzikas harmoniskais svaigums, ritmu vitālitāte un apdares īpatnība. Šīs īpašības uzskatāmi parādījās viņa jaunajā Sonātā: iejūtīga melodika lēnajā vidusdaļā, kā arī skaidra muzikālās domas un ideju progresija abās kustīgajās malējās daļās. Darbā saklausāma Prokofjeva ietekme, piemēram, motoriskajos ritmos. J. Kalniņa Sonātas atskaņojumā Rasma Lielmane lieku reizi parādīja savu izcilo talantu un māksliniecisko gatavību. Viņas priekšnesumā nedzirdējām nevienas tukšas skaņas, nevienas garlaicīgas vai neizteiksmīgas mūzikālās frāzes. Virtuozais elements laimīgi apvienots ar toņa skaistumu un skaidrību. Mākslinieces mūzicēšana klausītājos aizrāva un pārliecināja. Dziesmu svētku rīcības komitejas trešais pasūtinātais darbs šim koncertam bija Alberta Jēruma dziesmu cikls Saules dziesmas. Ciklā komponists apvienojis sešu mūsu tautasdziesmu tekstus ar četru mūsu dzejnieku oriģināl tekstiem: Zinaīdas Lazdas Tik vējš un Logs, Jāņa Ezeriņa Prieks un Andreja Eglīša Saule. Tautasdziesmu tekstiem, atskaitot Ej, saulīte, drīz pie Dieva!, izmantotas autora oriģinālmelodijas. Visu dziesmu tekstiem vienotājs elements ir saule. Ideja apvienot dainu tekstus ar oriģināliem interesanta, un līdz šim vēl neviens latviešu komponists to nav mēģinājis darīt. Šķiet, ka Jērumam šis eksperiments izdevies. Dziesmu mūzikālais ietērps tālu no konvencionālā. Dziesmu ciklam disonantā klavieru partija vokālajai līnijai piešķir tikai noskaņu un padziļina vārda psīcholoģisko nozīmību. Pēc dziesmu cikla noklausīšanās prātā palika īpatnēji veidotā melodika un nevis balss un klavieru kopaudums. Desmit dziesmu virknējumā varēja vēlēties lielāku izteiksmes dažādību, lai tās neieslīgtu vienveidībā, kaut gan tūdaļ arī jāpiebilst, ka, par spīti sacītajam, ciklam piemīt zināma īpatnība, kas var klausītājos saistīt. Par dziesmu cikla izteiksmīgo pirmatskaņojumu liela atzinība pienākas Stokholmas operas solistei Ileanai Pētersonei, kas grūto uzdevumu Marinas Balteres labi līdzsvarotajā klavieru pavadījumā veica slavējami. Katra dziedātā vārda nozīmība bija ne tikvien vokāli uzskatāmi izcelta, bet atspoguļojās arī mākslinieces sejas izteiksmē. Katra mūzikālā frāze bija skaidra, vokāli spoža, noapaļota un izteiksmīga. Viņas mecosoprāns skanēja silti, ar tumšu nokrāsu. Dziedones balss izlīdzināta ar skanīgiem forte un maigiem piano visos balss posmos. Ileana Pētersone vēl dziedāja četras piecdesmito gadu sākumā komponētas Tālivalža Ķēniņa dziesmas: Kas cilvēks ir bez tēvijas (J .Jaunsudrabiņa), Pēc cīņas un Neaizej tālu (Karolas Dāles) un Tālā dārza putns (Zinaīdas Lazdas). Izsmalcinātā kamerstilā rakstītās dziesmas Ileana Pētersone, Marinai Balterei inspirēti pavadot, dziedāja mūzikāli izteiksmīgi, lai gan jāpiebilst, ka viņas interpretācijā dominēja vokāls spožums, bet dažreiz pietrūka intimākas noskaņas un izsmalcinātāka frazējuma. Volfganga Dārziņa pazīstamo klavierdarbu Trittico Barbaro Ilze Štrāle-Didrichsone atskaņoja korrekti, bet it kā bez dziļākas personiskās iegremdes. Žēl, ka programmā nebija uzņemts kāds plašāks darbs instrumentāliem ansambļiem, kas koncertā būtu ienesis lielāku dažādību. 

88 “Latvju Mūzika” nr. 9 (01.01.1977.) | Arnolds Šturms

GARĪGAIS KONCERTS 
Jau pirms vairākiem gadiem izveidojusies skaista tradīcija — dziesmu svētkus ievadīt ar garīgu koncertu. Arī šajos svētkos tā bija, kaut gan garīgais koncerts bija ne dziesmu svētku pirmais, bet trešais muzikālais sarīkojums, pēc simfoniskā un kamermūzikas koncerta. Garīgais koncerts notika 2. jūlija vakarā Yorkminster Park baptistu baznīcā. Apvienotajā korī dziedāja 11 luterāņu un baptistu draudžu kori no Savienotajām Valstīm un Kanādas ar apmēram 300 dziedātājiem. Lielais koris baznīcas labās akustikas dēļ skanēja iespaidīgi un radīja reliģiski pacilājošu sajūtu. Šo rindu rakstītājam visdziļāko pārdzīvojumu izraisīja divas kantātes: Lūcijas Garūtas Dievs, Tava zeme deg! un Viktora Baštika Dievam slava. L. Garūtas kantāte korim, solo balsij un ērģelēm komponēta 1943. gadā un pirmo reizi atskaņota Rīgā 1944. gadā. Tās mūzika ir patiesa un dziļi pārdzīvota. Tā atspoguļo latviešu tautas Otrā pasaules kara traģēdiju. Klausītājās emocijas vēl jo vairāk padziļina Andreja Eglīša patriotiskie un dziļi reliģiskie vārdi, kas nobeidzas ar Mūsu Tēvs debesīs. Andreja Eglīša vārdi vēl arvien ir tikpat nozīmīgi tagad kā toreiz, jo mūsu tēvzeme vēl arvien „deg". Kantātei jaunu priekšspēli komponējis Helmers Pavasars. Programmas piezīmēs dziesmu svētku vadonī minēti arī citi šī darba pārveidojumi un saīsinājumi. Vai tas darīts ar Latvijā dzīvojošas komponistes atļauju? Bez komponistes ziņas šāda rīcība būtu patvarīga. Kantātes atskaņojums bija ne tikvien techniski labs un mūzikāli pacilāja, bet arī panesas inspirācijas izstrāvots, par ko atzinība Viktora Baštika vadītajam korim, solistei Ileanai Pētersonei un ērģelniecei Anitai Rundānei! I. Pētersones skanīgais mecosoprāns baznīcas velvēs plūda ar ievērojamu vokālu skaistumu, un Rundānes ērģeļu solo — H. Pavasara komponētā kantātes priekšspēle — izskanēja inspirēti. Viktora Baštika kantāte Dievam slava (Luža Bērziņa teksts un atsevišķi teicieni no psalmiem) jauktam korim, vīru korim, mecosoprānam, stīgu orķestrim, timpaniem un ērģelēm bija dziesmu svētku rīcības komitejas pasūtināts darbs. Kā jau agrāk esmu uzsvēris, V. Baštiks ir spēcīgākais un izcilākais mūsu garīgās mūzikas komponists. Baštika mūzikā saista komponista patiesīgums un reliģiskā atklāsme. Šī jaunā kantāte, salīdzinājumā ar citām agrāk dzirdētajām, atstāj vēl jo dziļāku, paliekamāku iespaidu. Mūzikālo izteiksmes līdzekļu lielā bagātība un dažādība — kori, solo balss, timpani, orķestris, ērģeles dod tembrāli atšķirīgu materiālu skaņu celtnes veidošanā, ko komponists izmantojis ar ievērojamu māku. Kantāte komponēta konvencionālā apdarē ar senatnes mūzikai radnieciskiem iestarpinājumiem, piemēram, lietojot viduslaiku organum stilu (kvartu kvintu harmoniju), kā arī ietiecoties gregoriāņu korāļu novadā, tādējādi darbam paverot plašas dimensijas. Komponists visu saliedējis vērienīgi un kompaktā vienībā un radījis darbu, kas latviešu garīgās mūzikas laukā pieder pie visizcilākajiem. Kantāte Arvīda Purva vadībā ar solisti Ileanu Pētersoni un ērģelnieci Anitu Rundāni izskanēja mūzikāli un skaidri detaļās. Vīru kora dziedājumus veica vīru ansamblis Kalvis. Trešais plašākais darbs koncertā bija Arvīda Purva 1975. gadā komponētais skaņdarbs Pret gaismu — korim, teicējam, stīgu orķestrim, timpāniem un ērģelēm — ar Ingrīdas Vīksnas tekstu no cikla Piecas naktis. Drāmatiski iekrāsotais darbs detaļās skanēja iespaidīgi, kaut gan pietrūka stila viengabalības. Autors, savu darbu analizējot dziesmu svētku Vadonī, raksta: Kā orķestris, tā ērģeles un timpani neizpilda tikai kora pavadītāja lomu, bet tiem ir doti tīri patstāvīgi uzdevumi veidot kopēju skaņu rakstu. Recenzentu visvairāk pārliecināja Arvīda Purva māka komponēt korim. Kora posmi, rakstīti konvencionālā stilā, bija izteiksmīgākie un visvairāk saliedēti. Ērģeļu īsie, vienveidīgie solo iestarpinājumi, salīdzinot ar tonāla rakstura kora mūziku, skanēja disonanti, pasvītroti „moderni", kas radīja stila konfliktu ar pārējo mūzikas celtni. Arī orķestris un timpāni, saausti ciešākā vienībā ar kori, darbam būtu devuši vairāk viengabalības. Komponista vadībā darbs izskanēja patīkami, un no tā palika labi sagatavota priekšnesuma iespaids. Teicējs bija Juris Dzeguze. Anita Rundāne, bez piedalīšanās kantātēs, atskaņoja arī triju komponistu darbus ērģelēm: Bruno Skultes Fata morgana, Longīna Apkalna 3. daļu no Quaternio Latviensis un Jāņa Norviļa Cēli kā dzimtenes dievnami (prelīde Jāzepa Vītola korālim). Skultes darbs pieder pie autora vismodernākajiem ar nekonvencionālu, abstraktu mūzikālo noskaņu. L. Apkalns savā modernā apdarē rakstītajā darbā veido variācijas par mūsu tautasdziesmas tēmu Padziedami nu, bāliņi!. J. Norviļa Prelūde rakstīta svaigās harmonijās, veiksmīgi izmantojot ērģeļu reģistrus. Pārējo programmas daļu sastādīja dziesmas korim, no kurām paliekamāku iespaidu radīja Viļņa Ciemiņa vadītā Helmera Pavasara dziļi tvertā 96. Dāvida dziesma korim un ērģelēm, Ādolfa Ābeles Lūgšana (V. Zandera) un Jāzepa Vītola Gājēja dziesma naktī (Ģētes un J. Alunāna). Arī Viktora Baštika vadītās dziesmas —Jurjānu Andreja Uz augšu (J. Poruka) un Oskara Šepska Moteti (teksts no 84. psalma) — koris dziedāja tīrā itonācijā, niansētā frazējumā un ekspresīvā izteiksmē. Apdarē komplicētākā Tālivalža Ķēniņa Laime (A. Ķēniņa) Arvīda Purva vadībā bija dzirdēta labākā sniegumā, piemēram, 1975. gada vasarā rietumkrasta dziesmu svētku kopkora koncertā Sietlā Fanijas Matīsas vadībā. Koncerta nobeigumā pietrūka kopīgi dziedātas mūsu tautas lūgsnas Dievs, svētī Latviju!, kas šim notikumam piešķirtu reliģisku pacilājumu un nacionālas kopības izpausmi. 

89 “Latvju Mūzika” nr. 9 (01.01.1977.) | Arnolds Šturms
JAUNO MĀKSLINIEKU KONCERTS 
Viens no visinteresantākajiem dziesmu svētku sarīkojumiem bija Jauno mākslinieku koncerts 2. jūlija pēcpusdienā St. Lawrence Centre for the Arts koncertzālē. Tajā piedalījās 11 jauni mākslinieki, kas pirms pāris dienām bija izturējuši mākslinieciskās gatavības pakāpes pārbaudi. Vērtēšanas komisijā darbojās prof. Verēna Dambrāne, prof. Tālivaldis Ķēniņš un komponists Alberts Jērums. No 15 konkursa dalībniekiem savu māku koncertā rādīt atļāva divām dziedātājām un 9 instrumentālistiem. Bez žūrijas komisijas izvēlētajiem koncertā vēl piedalījās uzvarētājs iepriekšējo dziesmu svētku jauno mākslinieku konkursā: bračists Arturs Jansons (Kanāda). Konkursā vēl piedalījās ērģelniece Ilze Akerberga (ASV), kas par savu spēli ieguva arī godalgu, bet, tā kā koncertzālē nav ērģeļu, klausītājies, diemžēl, viņas muzicēšanu nedzirdēja. Koncerts bija ne tikvien interesants ar savu māksliniecisko svaigumu, bet tas ari radīja prieku un lepnumu, ka mums aug jauna mākslinieku paaudze. Vairāki no koncertā dzirdētajiem dalībniekiem ieguvuši jau labu, pat respektējamu techniku un izteiksmīgu mūzikālo priekšnesumu, kurā netrūkst nedz jūtīgi iekrāsota frazējuma, nedz stila izpratnes. No 4 pianistiem mūzikāli interesentākais bija Ronalds Princis (ASV). Viņa atskaņotajā Šopēna Polonēzē do-diez minorā iepriecināja jūtīgais frazējums, kaut gan dažkārt pārāk brīvais ritms un uzsvērtais rubato sadrumstaloja darba plašākās līnijas, un līdz ar to cieta mūzikālās domas skaidrība. Labu pirkstu veiklību parādīja Pēteris Zariņš (Kanāda) Haralda Berino Balādē, Rita Strautiņa (Kanāda) Šopēna Noktirnē op. 21, nr. 2 un Rachmaniņova Etīdē op. 33, nr. 7, kā arī Imants Mežaraups (ASV) Debisī Jardins sous la Pluie un paša komponētās Variācijās par latviešu tautasdziesmu. Visu triju priekšnesumam vēl pagaidām trūkst ne tikvien stila izpratnes, bet arī skaidrākas mūzikālās domas atklāsmes. Viņu spēlē dominē skaļums un mechanisks, neartikulēts ritms. Šķiet, ka viņu mērķis ir pareizu nošu spēlēšana, nevis pati mūzika. Tālivalža Ķēniņa Divertismentu klarnetei un klavierēm patīkami, kaut mazliet bikli un dinamiski vienveidīgi spēlēja Dainis Romans (ASV) ar Ronaldu Princi pie klavierēm. Otru T. Ķēniņa darbu Sena dziesma, kā arī Salzedo Gavoti atskaņoja arpiniece Margrieta Upeniece (Kanāda). Šis T. Ķēniņa veikli uzrakstītais jaunais darbs komponēts modālā iekrāsojumā ar romantisku apakštoni un mūsdienu mūzikai raksturīgu noslieci. Abus darbus jaunā arpiniece sniedza izteiksmīgā priekšnesumā. Jāņa Medina Sonātu altvijolei un klavierēm (1952) mūzikāli pārliecinoši un techniski veikli atskaņoja altvijolnieks Arturs Jansons un pianiste Marina Baltere. Šis Mediņa darbs nepieder pie komponista izcilākajiem. Abas „kustīgās" malējās daļas, Moderate con moto un Allegro moderato, mūzikāli pārāk nesaista ne tematikā, ne apdarē. Uzmanības centrā, kā dažkārt citos J. Mediņa instrumentāldarbos, arī šoreiz lēnā vidusdaļa Andante, kas valdzina ar dziļo un mūzikāli izteiksmīgo lirismu. Samērā konvencionāli rakstītā darba interpretācijā A. Jansons parādīja savu patīkamo un skaidro altvijoles toni kā kantilēnas līnijās, tā ātrajās nošu skrejās. Viņa frazējums noapaļots un dzīvs. Ar slavējami līdzsvarotu ansambļa spēli lieliska partnere jaunajam mūziķim bija pianiste Marina Baltere. (Viņa beigusi Jāzepa Vītola Latvijas valsts konservātoriju okupētajā Latvijā un vēl priekš pāris gadiem, pirms izceļošanas, konservātorijā vadījusi klavieru un kamermūzikas klasi.) Vienīgais jaunais mūziķis no Eiropas bija stokholmietis Ēriks Kancāns, kas tīrā intonācijā un patīkamā priekšnesumā atskaņoja Jāņa Mediņa Latvju dainas un Aulina Humoresku. Flautniece Lalita Saliņa (ASV) atskaņoja Arnolda Šturma Uvertīru no Svītas nr. 1 flautai un klavierēm, kā arī Mocarta Koncerta sol-mazorā X 314 pirmo daļu. Abus stilā atšķirīgos darbus (A. Šturma svīta veidota atonālajā 12 toņu technikā) jaunā mūziķe veica slavējamā mūzikālā frazējumā un niansētā iekrāsojumā. Viņas tonis noapaļots, pilns un dziedošs. Klavieru partijas spēlēja Ilze Akerberga. Labā profesionālā līmenī bija čellinieces Lindas Aļles (ASV) divu komponistu darbu sniegums — Freskobaldi Kasadas (Frescobaldi-Cassado) Tokāta un Šopēna (Chopin) Polonaise Brillante op. 3. Abi populārie darbi pieder pie čellinieku dzelzs repertuāra. Kaut gan Džuliarda (Juilliard) mūzikas skolas studentei tikai 21 gads, viņas mūzicēšanā jau jūtama personība — īpašība, kas daudziem mūziķiem izveidojas tikai pusmūžā. Jau ar pirmajām frāzēm Freskobaldi Tokātā klausītājies juta spēlētājas dziļo mūzikālo iegremdi. Valdzināja viņas pārliecinošā stila izjūta, skaidrais, dziedošais tonis, atraisītā spēles technika, kas nenomaldījās pat sarežģītajos Tokātas dubulttoņos un akordos. Tāpat visu labāko var teikt par Šopēna Polonēzes atskaņojumu. Veikls partneris pie klavierēm bija Sūvens Mesijs (Steven Masi). Trīs stundu garajā programmā, kurā dominēja instrumentālisti, patīkama pārmaiņa bija divu dziedātāju dziedātās latviešu komponistu dziesmas. Mecosoprāns Anita Rubene (ASV), kas tembrāli gan tuvāka liriskam soprānam, dziedāja Jurjānu Andreja Kā zagšus (R. Blaumaņa), Emīla Dārziņa Mātes garu (Helgi), kā arī Alfrēda Kalniņa Līgaviņa upē brida (Fallija) un Jau aiz kalniem (Andr. Niedras). Anitas Rubenes priekšnesumā daudz patīkamu īpašību — jūtīgs frazējums, laba dikcija, noturīga intonācija. Nelielā balss visumā simpātiska, it sevišķi piano posmos, bet tiklīdz tā kļūst drāmatiskāka, skaļāka, rodas saspiesti un nebrīvi toņi, kas turpmākajās vokālajās studijās jānovērš. Guntas Plostnieces klavieru pavadījumus šīm dziesmām varēja uzskatīt par pavadījumu paraugiem: katra spēlētā nots, katrs akcents atbilda vokālajai līnijai. Frazējums jūtīgs, it kā vienā elpā ar dziedātāju; arī klavieru solo posmos netrūka personiska iekrāsojuma. Otras dziedātājas Silvijas Erdmanes (ASV) vokālās studijas jau tālāk pavirzītas. Viņas liriskais soprāns skan gaiši un viegli. Tembrs patīkams, it sevišķi liriskas noskaņas dziesmās. Vokāli labskanīgākais balss vidusposms. Zemajām notim dažkārt nav „serdes", tās skan „plakani”. Augšējās notis drāmatiska rakstura dziesmās kļūst forsētas un asas, kā tas bija, piemēram, Alfrēda Kalniņa Verdzenes dziesmā. Silvija Erdmane, pianistes Dainas Jaunākās pavadīta, vēl dziedāja divas Bruno Skultes dziesmas: Vasaras dienu (Zinaīdas Lazdas) un Jūru (Klāras Zāles), kā arī Viktora Baštika Pilnā ziedu vasarā (Andreja Eglīša). S. Erdmanes dziesmu interpretācija jānovērtē pozitīvi. Viņas muzicēšanā daudz dzīvīguma, kas radīja kontaktu ar klausītājos. 

90 “Latvju Mūzika” nr. 9 (01.01.1977.) | Arnolds Šturms
SKOLĒNU KONCERTS 
Domājot par dziesmu svētkiem tālākā nākotnē, kā arī par latviskā mantojuma saglabāšanu svešumā, dziesmu svētku rīkotāji šajā lielajā un nacionāli nozīmīgajā sarīkojumu virknē bija iesaistījuši arī mūsu visjaunāko audzi — latviešu skolu jaunatni (apmēram no 6 līdz 16 gadiem). Lai gan šis sarīkojums bija nosaukts par Skolēnu koncertu, tur tomēr bez dziedāšanas mazākos ansambļos un apmēram 150 balsu lielā kopkorī bija arī patriotisku dzejoļu un tautasdziesmu skandējumi un īsu prozas fragmentu lasījumi. Bija aizkustinoši vērot tautas tērpos ģērbtās mazās meitenes un zēnus, skandējot mūsu dainas un dziedot mūsu tautasdziesmas. Atsevišķu skolu ansambļi savu skolotāju vadībā un kopkoris jauno diriģentu: Daces Štauveres, Vizmas Maksiņas un Imanta Mežaraupa vadībā dziedāja Jāņa Cīruļa, Guntara Geduļa, Imanta Sakša, Pētera Zariņa un Jēkaba Graubiņa latviešu tautasdziesmu sabalsojumus. Dažkārt klausītājos uzmanību gan vairāk saistīja mazo dziedātāju sejas izteiksme un dzirkstošas acis dziedāšanas laikā nekā pati dziedāšana. Bija labi to visu redzēt un dzirdēt. Sarīkojums notika 4. jūlija pusdienas laikā Šeratona viesnīcā. 
Skolēnu koncertā kopkori vada Vizma Maksiņa. 

91 “Latvju Mūzika” nr. 9 (01.01.1977.) | Arnolds Šturms
KOPKORA KONCERTS 
No tīri nacionālā viedokļa raugoties, 6. Latviešu dziesmu svētku Kanādā augstākā galotne bija Kopkora koncerts 4. jūlija pēcpusdienā Maple Leaf Gardens sporta arēnā. #upisgood Kopkorī dziedāja 42 kori no ASV un Kanādas. To vēl papildināja atsevišķi dziedātāji no Anglijas, Francijas, Zviedrijas un Austrālijas, kopā ap 850 dziedātāju. Goda virsdiriģents bija Jānis Kalniņš un virsdiriģenti Jānis Barušs, Ernests Brusubārdis, Alberts Jērums un Arvīds Purvs. Soliste — Ileana Pētersone. Orķestrī — Torontas simfoniskā orķestra mūziķi. Ja kamermūzikas un simfoniskās mūzikas koncertā latviešu komponistu darbus atskaņoja mūsu profesionālie mākslinieki — solisti, un tie bija mūsu skaņu mākslas demonstrējums vārda labākajā nozīmē, tad svētku kopkora koncertam bija cita nozīme. Tas bija mūsu nacionālās kopības apliecinājums. Vērtējot šo koncertu, nevar lietot tās pašas mākslinieciskās mērauklas kā kamermūzikas un simfoniskajam koncertam. Kopkora koncerta mākslinieciskais līmenis galvenokārt ir katra atsevišķa kora vadītāja nopelns. Protams, liela nozīme ir arī kopkora virsdiriģentam, kas prot un var korus apvienot vienā vienībā. Kopkora vadītāja rokās ir arī dziesmas mūzikālais veidojums un māka daudzgalvaino dziedātāju pulku mūzikāli tā aizraut un iekvēlināt, lai ikviens dziedātājs sniegtu labāko. #metonymy No brīvās Latvijas laika diriģentiem šāds maģisks spēks piemita Teodoram Reiteram un Leonidam Vīgneram un mūsu trimdas dziesmu svētku virsdiriģentiem: aizsaules dārzos aizgājušajam Bruno Skultem, Jānim Kalniņam un Robertam Zuikam. (Žēl, ka ar klusuma brīdi nepagodināja laika sprīdī no 1973. gada mirušos dziesmu svētku virsdiriģentus Bruno Skulti, Arnoldu Kalnāju un dziesmu svētku mūzikas vēstures autoru Valentīnu Bērzkalnu, kā to darīja citos dziesmu svētkos un kā to šoreiz neaizmirsa daiļamatnieki, godinot Hugo Mērcu, un dejotāji — Arnoldu Bāliņu.) Jānis Kalniņš šajos dziesmu svētkos bija pagodināts ar goda virsdiriģenta „pakāpi", aicinot viņu diriģēt himnas, Jāņa Mediņa Tev mūzām dzīvot, Latvija! un savu tautasdziesmas sabalsojumu Kuri putniņis dzied tik koši. Žēl, ka šis izcilais diriģents nevadīja sava tēva Alfrēda Kalniņa Līgo dziesmas no operas Baņuta. Nemaz nepieminot morālo pusi, par ko še negribu diskutēt, nedomāju, ka kāds cits mums zināms diriģents to varētu veikt labāk par Jāni Kalniņu. Tāpat būtu gribējies redzēt pie diriģenta pults dinamisko Robertu Zuiku, kas svešuma dziesmu svētkos, vadot vīru korus, vienmēr cēlis svētku māksliniecisko līmeni. #upisgood Domāju, ka, kā dziedātāji, tā klausītājies labprāt būtu gribējuši redzēt diriģējot arī komponistu Jāni Norvili (ikdienas darbā aktīvu diriģentu), ja ne vairāk, tad vismaz novadot savas dziesmas — Balsis un Spīdi nu, saulīte! Pēc rīcības komitejas priekšsēža Žaņa Šmita uzrunas, Kanādas valsts himnas, LNAK valdes priekšsēža Tālivalža Kronberga apsveikuma un Dievs, svētī Latviju! kopkoris Arvīda Purva vadībā iesāka koncertu ar Pētera Barisona kantāti Dzimtenei (R. Buša) korim ar orķestri. 1935. gadā konvencionāli romantiskā stilā rakstītais darbs, kaut arī neuzrāda savdabību nedz harmonijā, nedz apdarē, atstāja patīkamu iespaidu ar savu dzīvo dinamiku un izteiksmes patiesīgumu. Koris īsti atplauka un patiešām labi nodziedāja programmas turpinājumā divu tautasdziesmu sabalsojumus —Jurjānu Andreja Aiz azara augsti kolni, Imanta Sakša Visi vēji mani pūta un Jāzepa Vītola oriģināldziesmu ar dainu tekstu Rīgā pirku sirmu zirgu Ernesta Brusubārža kompetentā vadībā. Spoži izskanēja arī Jāņa Kalniņa Kurš putniņis dzied tik koši ar autoru pie diriģenta pults. Anglijā dzīvojošā komponista un diriģenta Alberta Jēruma vadībā dzirdējām Emīla Dārziņa Sapņu tālumā (Aspazijas). A. Jērums dziesmas tulkojumā ne tik vien uzskatāmi parādīja Dārziņa mūzikai īpatnējo siltumu un tās smeldzīgo noskaņu, bet arī apvaldīto drāmatisko strāvojumu. Anglijas viesis vēl diriģēja Jāņa Norviļa tautasdziesmu Spīdi nu, saulīte! un Jēkaba Graubiņa Maza biju, neredzēju. Ja J. Norviļa dziesmas iztulkojumam varbūt pietrūka kontrastējošākas atšķirības piecu pantu atkārtojumā, tad īsti traģiskā smeldzē izskanēja Maza biju, neredzēju, kurā solo partiju vokāli spoži dziedāja Ileana Pētersone. Apdares oriģinālitāte (koris īpatnēji saausts ar solo balsi), kā arī kora un solistes ekspresīvais dziedājums, uzsverot tautasdziesmas vārdu traģismu, skanēja tik pārliecinoši (atskaitot mazo misēkli pēdējā pantā), ka šo atskaņojumu gribas uzskatīt par vienu no koncerta izcilākajiem. Arvīda Purva vadībā divu tautasdziesmu apdares: Tālivalža Ķēniņa Ganiņš biju, ganos gāju un Emīļa Melngaiļa Pūt, vējiņi! dziedāja kopkoris, bet Aldona Kalniņa oriģināldziesmu Latgalē (Skaidrītes Kaldupes) — sieviešu koris. Uzsvērtu pacēlumu kopkora koncerta pirmajā daļā panāca Ernesta Brusubārža spraigi skaidrās līnijās veidotā Jāņa Norviļa dziesma Balsis (Jonāsa Miesnieka). #upisgood Kuplie aplausi — atzinība korim, diriģentam un klātesošajam komponistam — pieprasīja tās atkārtojumu. #personification Starpbrīdī pasniedza ceļojošo balvu rosīgākajam korim Ziemeļamerikā. Pēc tam koncertu atsāka apvienotais vīru koris, kas šajos dziesmu svētkos bija 
manāmi kuplāks nekā iepriekšējos, jo šoreiz vīru kora dziesmas bez rēgulārajiem vīru koriem dziedāja arī jaukto koru vīru balsis. Ļod apsveicams jauninājums! Vīru koru programmā bija trīs „dzelzsrepertuāra" dziesmas — Bruno Skultes Dainu zeme (Lilijas Auzas), Emīla Dārziņa Mirdzi kā zvaigzne (Kārļa Jēkabsona) un Alfrēda Kalniņa Šurp, brāļi! (Skalbes). Visas trīs dziesmas Jāņa Bāruša vadībā vīri dziedāja mūzikāli korrekti un patīkami, taču priekšnesumā pietrūka krāsainākas dinamikas un ekspresīvāka pacēluma, dažkārt arī poētiskākas pieejas, piemēram, dziesmā Mirdzi kā zvaigzne. Jāzepa Vītola Beverīnas dziedonis (Ausekļa) korim ar orķestri kompetentā diriģenta E. Brusubārža vadībā skanēja krāšņi un izteiksmīgi. Alfrēda Kalniņa Līgo dziesmās no operas Baņuta bez skanīgiem koriem ir arī garāki posmi tikai orķestrim, kas operas uzvedumā dažkārt kalpo par pavadmūziku darbībai uz skatuves. Ir skaisti dzirdēt vijoles, flautas un obojas solo, bet dziesmu svētku lielajās telpās tie izplēnēja, pazuda, daudzu pat nedzirdēti. Sķaisti bija posmi koriem kopā ar orķestri. Šī darba mūzikālā vadība bija Arvīda Purva rokās, kuram, kā varēja vērot, pagaidām maz pieredzes orķestra diriģēšanā. #metonymy Ar Albertu Jērumu pie diriģenta pults koris, orķestris un soliste Ileana Pētersone spraigā un skanīgā priekšnesumā dziedāja dziesmu svētkos neiztrūkstošo Jurjānu Andreja kantāti Tēvijai. Aizkustinoša bija solistes izteiksmīgi dziedātā kantātes vidusdaļa (Lūgsna), ko uz klausītājos vēlējumos atkārtoja. Dziedātāju un klausītājos (apmēram 10,000) vienoti nodziedātā mūsu neoficiālā himna Tev mūžam dzīvot, Latvija! koncerta nobeigumā bija spēcīgs ticības apliecinājums Latvijas nezūdībai. 
Arnolds Šturms 

92 “Latvju Mūzika” nr. 9 (01.01.1977.) | R. Z.

LATVIEŠU JAUNATNES DZIESMU SVĒTKI MONTREĀLĀ 
SAPNIS KĻUVIS PAR ĪSTENĪBU Svied savu dziesmu tālē, svied! Aleksandrs Čaks 
Pirmo jaunatnes dziesmu svētku iecerei 1975. gadā sākumi meklējami 1973. gada rudenī notikušajos kultūras semināros Montreālā. Toreiz organizētāju prātus nodarbinājuši jautājumi, vai mums trimdā (noteiktāk: Ziemeļamerikā) ir tik daudz jaunatnes, lai sarīkotu ko plašāku tikai ar jaunatnes piedalīšanos, vai tā pietiekami atsauksies aicinājumam un vai būs iespējams ko sagatavot. Līdztekus paustas arī domas, kāda būs vecākās paaudzes atsaucība un palīdzība, to it kā iesaistot atbildībā neizdošanās gadījumā. Taču tūliņ arī piebildīsim, nepiemirstot līdzšinējā trimdas posmā jo plaši izvērstās kulturālās rosmes, ka, lai cik daudz vai maz šīs jaunatnes, nav gadījuma, kad vecākā paaudze būtu atturējusies vai apkusuši mudināt, aicināt, lūgt, pat „spiest" to darboties līdz, lai latviešu kulturālo rosmju un tradiciju kopšana nepārtrūktu. leceru īstenošanai šai Ziemeļamerikas nostūrī Montreālā, kur dzīvo ap 1500 latviešu, izveidojās Rīcības komiteja ar enerģiskajiem Mārtiņu Štauveru priekšsēža amatā un Andreju Jansonu mūzikas nozarē. Pēdējais svētku Vadonī paskaidrojis: „Montreālas jaunatnes dziesmu svētki uzskatāmi par sava veida eksperimentu. Pirmo reizi visi kora dalībnieki, kā arī vairums virsdiriģentu pārstāv jaunāko paaudzi. Pirmo reizi publikai būs iespēja klausīties jaundarbu koncertu, kurā visi komponisti un atskaņotāji pieder jaunākai paaudzei. Koncerta mērķis nav tikdaudz parādīt atskaņotājus māksliniekus, kā dot iespēju jaunajiem skaņražiem iepazīstināt plašāku publiku ar saviem darbiem. Rīcības komiteja griezās pie ikviena tai zināmā jaunās paaudzes skaņraža, lūdzot darbus šim koncertam. Plašās atsaucības dēļ varam priecāties par veselai programmai 1975. gadā rakstītiem skaņdarbiem." 
Sarīkojumu daļai izraudzīja Ilgu Štauveri, tautasdejām — Juri Zilkalnu, informācijai un pārnakšņošanai—Augustu Pušpuru, ārējai informācijai—Jāni Blusonoviču, par sekretārēm—Anitu un Silviju Porieti, kasieru amatam—Andri Gūtmani un Frici Porieti, sadraudzības vakaram—Jāni Mūrnieku, Ņinu un Edgaru Kajaku, dievkalpojumiem—Arturu Voitku, dekorējumiem —Ludvigu Kalniņu, svētku Vadonim —Andu Kajaku un Jāni Birzi un svētku simbolam un afišai—Andri Leimani. Bez pieminētajiem Rīcības komitejā vēl darbojās: Jānis EHndzāns, Gundars Kajaks, Valdis Kalacis, Ēriks Leimanis, Astride Rozenberga, Jānis Tērauds, Marija Tūtere, Dace Štauvere, Vincents Dindzāns, Gunārs Hūns, Lūcija Plūme, Lilija Poriete, Ērika Vīriņa, Andrejs Vītols, Ģirts Zeidenbergs, Jānis Mateus, Ilze Štauvere u.c.. Šie svētki Montreālā no 30. augusta līdz 1. septembrim sapulcēja vairāk nekā 550 programmas dalībnieku un ap 1500 apmeklētāju. Dalībnieki un klausītājies ieradās no tuvienes un tālienes, ieskaitot Eiropu, Dienvidameriku un pat Austrāliju. No pieteiktajiem 678 svētku programmas dalībniekiem mājās palicēju nebija daudz. Vēl pēdējā brīdī ieradās jauni dejotāji un koristi, kas bija sagatavojušies paši savrup. Sarīkojumu gaitā radās arī neparedzēti sarežģījumi. Kad vajadzēja sākties tautasdeju uzvedumam 30. augusta pēpusdienā, visus pārsteidza elektrības trūkums ne tikai Montreālā, bet vai visā Kvebekas provincē. Daudz neērtību sagādāja arī tai pašā laikā autobusu un pazemja vadītāju streiks Montreālā. Tas tomēr nevienu izmisumā neieveda, bet gan stiprināja grūtumu pārvarēšanā. Rīkotāji tautasdeju parādi pārcēla uz nākamās dienas rītu pīkst. 8:00, un sarīkojums Place des Arts Pelletier zālē daudz necieta. Svētku atklāšanas vārdus teica LNAK valdes priekšsēža vietnieks Jānis Mežaks, atzinīgi novērtējot šo pasākumu. ALA un ALJA sveicienus nodeva Dzintra Lejiņa. Rakstveidā sveica Latvijas sūtniecības vadītājs Vašingtonā Anatols Dinbergs, Dziesmu svētku biedrības valdes priekšsēdis Kanādā Ž. Šmits, Devīto dziesmu dienu Anglijā rīcības kom. priekšsēdis V. Auers u.c.. Tautasdeju uzvedumu vadīja Juris Zilkalns. Lielo skatuvi rotāja Ludviga Kalniņa dekorācija: sakta, dzintari un prievīte. Ap 300 dejotāju no 19 vienībām līdz ar vismazākajiem nodejoja vairāk nekā 20 tautasdeju. Apmeklētāju bija ap 1500. Šie jaunatnes dziesmu svētki tautasdeju uzveduma pārcelšanas dēļ īstenībā tika ievadīti 30. augusta vakarā ar programmā paredzēto Svētku balli Mount Royal Sheraton viesnīcas devītā stāva zālē, kad elektriskā gaisma jau bija atgūta un priecīgo dejotāju ieradās ne mazāk par tūkstoti. Svētku dievkalpojums svētdien 31. augustā notika Mekgila (McGill) universitātes zālē, kur mākslinieka L. Kalniņa veidoto balto krustu ar baltām gladiolām bija greznojušas Sv. Trīsvienības draudzes dalībnieces, sapulcēja ap 300 dievlūdzēju. Sprediķi teica māc. Juris Jurģis no Anglijas. Bez archibīskapa Arnolda Lūša, prāv. A. Voitkus un V. Šēfera vēl piedalījās trīs jaunie mācītāji:J. Cālīds no Torontas, E. Rozīds no Vācijas un A. Lappuķe no Francijas, kas tur ieradās atceļā no Draudžu dienām Garezerā. Čelliniece Linda Aļļe atskaņoja Jāņa Mediņa Āriju, bet mecosoprāns Kristīne Vikmane dziedāja Viktora Baštika Cik tālu sniedz skati. Klavieru pavadījumus spēlēja Imants Mežaraups un Baiba Dindzāne. Katoļu dievkalpojums notika Jēzus sirds kapellā pie Notre Dame katedrāles, kur piedalījās prāvesti Al. Pekšs, J. Pudāns, S. Mozga un kapucīnu priesteris Jānis B. Krastiņš. Jaundarbu koncertā Place des Arts Port Royal zālē 31. augustā astoņu jauno komponistu darbus atskaņoja 15 jaunie mūzikas ceļa gājēji. Koncerts bija gandrīz izpārdots ar vairāk nekā 700 klausītājos (skat. Ritas Strautiņas vērtējumu šeit tālāk un V. Baštika Laikā, 1975-73, Daudzsološas skaņas). Arī kopkora koncerts notika skaistajā Montreālas Place des Arts Pelletier zālē. Īsas runas teica BPLA priekšsēdis Uldis Grava, LNJAK priekšsēdis Imants Purvs un Rīcības komitejas priekšsēdis Mārtiņš Štauvers. Pēdējais apliecināja: „Dievs, ticība un gars mums visiem ir palīdzējis īstenot šo skaisto, īpatnējo sapni. Līdz ar to latviešu jaunatnes dziesmu svētki kļuvuši par īstenību, ar tiem mēs stāvam latviskās kultūras sardzē." 
Par pieteicēju visos trijos lielajos sarīkojumos latviešu, angļu un franču valodā bija vērienīgais Andris Munčs. Naudas pabalstu šo svētku sarīkošanai bija piešķīrusi Kanādas daudzkultūru iestāde Otavā ($5,500.-) un Kvebekas valdības imigrācijas ministrija ($ 2,000.-). 
R. Z. 

Šeit pašu jauniešu — Ritas Strautiņas — raksts par Pirmo jaunatnes dziesmu svētku jaundarbu koncertu. Ritai šūpulis kārts /95i. gada 24. jūnijā Montreālā. 1975. gadā viņa ieguva bakalaures grādu mūzikā (B. M.) Mekgila (McGill) universitātē Montreālā. Pēc tam papildinājās Beivjū (Bay View) konservālorijā Micigenā un Tenesijas (Tennessee) universitātē. Pašlaik Rita mācās mūzikas paidagoģiju un klavieru spēli nākošā grāda iegūšanai Indiānas universitātē Blūmingtonā (Bloomington, Ind.). 

93 “Latvju Mūzika” nr. 9 (01.01.1977.) | Rita Strautiņa
JAUNO KOMPONISTU UN MĀKSLINIEKU KONCERTS 
Rita Strautiņa 
Jauno komponistu un mākslinieku koncerts Montreālā notika 1975. gada 31. augustā pl. 13.30 Port Royal zālē. Biju ļoti iepriecināta, ka šāda veida koncerts tika ietilpināts jauniešu dziesmu svētku programmā. Bet biju tikpat noskumusi, ka nebija tāda koncerta, kur būtu bijis iespējams piedalīties arī citiem mūzikā apdāvinātiem jauniem latviešiem. Koncertam ievadvārdus teica komponists prof. Tālivaldis Ķēniņš. Mans vispārējais iespaids par šo koncertu bija labs, lai gan tas ieilga un tādēļ reizēm kļuva garlaicīgi. Traucēja tas, ka trūka skatuves darbinieku. Bija liels prieks dzirdēt vijolnieces Padegu māsas: Ilzi, Lauru, Silviju, kas atskaņoja Andra Gūtmaņa Sarunu trim vijolēm un klavierēm. Šis darbs spēlētājām likās vēl par grūtu, un kādas profesionālākas grupas izpildījumā būtu gūts labāks ieskats par šo darbu. Ilzes Akerbergas kompozīcija Trio — vijolei, čellam un klavierēm — bija daudz tuvāks manam iedomātam mūzikālajam līmenim, atskaņojums bija daudz saliedētāks. Vijolniekam Pēterim Aļļem vēl trūkst noslīpējuma, bet čellinieces Lindas Aļļes iejūtīgā spēlēšana mani pārsteidza. Pētera Aldiņa Logi (L. Tauna) — balsij, klarnetei un klavierēm — man kļuva mīļākā kompozicijā visā koncertā. Visi trīs mūzicētāji: Laila Saliņa, Mārtiņš un Pēteris Aldiņš bija labi. Lailas balsij vēlams vairāk spēka. Mārtiņa Aldiņa klavieru spēle bija lieliska. Rolands Princis ir iejūtīgs un pašapzinīgs klaviernieks, bet viņa miniatūrā svīta klavierēm Dzīves gājums (Bērnības sapņi, Jaunības spars, Komplikācijas) man likās vienmuļš un klišejisks. Viņam tendence par daudz balstīties uz aizņemtām idejām. (Šo tendenci varēja attiecināt uz daudzām šī koncerta kompozicijām.) Guntara Geduļa Trīs skices klavierēm, ko spēlēja Egons Pļavnieks, bija gan mūzikāli iepriecinošas, gan labi atskaņotas. Guntara Jāņu nakts ar tautasdziesmu tekstu (balsij, flautai un čellam) citādi laba, bet likās vilkta garumā. Daudzie atkārtojumi nogurdina. Lailas Saliņas balss varēja būt izjustāka un flautiniecei Lalitai Saliņai jāatceras, lai nevajadzīgi spēles laikā nekustētos, jo tas traucē klausītājos. Lolitas Ritmanes duets Lietus līst manā pilsētā (L. Ritmanes) un solo dziesma Andriņai (A. Ritmaņa), ko dziedāja Silvija Erdmane un klavieru pavadījumus spēlēja Imants Mežaraups, man patika vismazāk šajā koncertā. Negribu izlikties augstprātīga, bet, manuprāt, šāda satura mūzika neiederējās pārējā koncerta programmā. Tā atgādina tā saukto „tautas mūziku", ko mēs nemitīgi dzirdam ikdienas radio pārraidījumos. Klavieru pavadījums Andriņai ir salkani salds. Jutu, ka Ilze Akerberga izprata Daces Štauveres kompoziciju klavierēm — Ilzei. Par daudz vētraini, un jāpiebilst, ka šī ir vienīgā kompozicija, kuras notis iepriekš redzēju. D. Štauveres Gavilēs čellam un klavierēm traucēja Imanta Mežaraupa vienmuļīgais pavadījums. Čelliniece Linda Aļļe atkal nospēlēja teicami. Viņa jau ir kā virtuoze, un viņas atskaņojums ļoti gaumīgs un labi izprasts. Ja Imantam Mežaraupam, liekas, trūkst vēl pavadītāja prasmes, tad viņš solās būt ļoti labs komponists. Lai gan viņš turas pieņemtās mūzikas formās — viņa kompozicijas iepriecina. To it īpaši manīju viņa Trio re-minorā, kas bija pēdējais gabals programmā. No visiem Mežaraupa darbiem mani vismazāk iepriecināja Variācijas par latviešu tautasdziesmu (klavierēm) kuras atskaņoja Egons Pļavnieks. Pļavniekam vairāk jāieskatās šinī gabalā. Tas tika spēlēts par daudz „kokaini", un pauzes par ilgām. Mūzika tādēļ neplūda. No Mežaraupa šai koncertā dzirdētajām kompozicijām Variācijas likās visvairāk ar pretenzijām. Vēl dzirdējām viņa Tarantellu— trombai (trompetei) un klavierēm ar Valentīnu Krečko, solo dziesmu Naktī (V. Veldres) ar Silviju Erdmani, Rondo — vijolei un klavierēm ar Pēteri Aļļi, kuriem pats autors spēlēja klavieru pavadījumu. Nepieminot izteiktās piezīmes, koncerts tomēr bija vērtīgs un interesants — bija prieks par jaunajiem māksliniekiem 
un viņu jaunajām kompozicijām. Cerams, ka nākamajos Jaunatnes dziesmu svētkos klausīsimies citus jaunumus. 

94 “Latvju Mūzika” nr. 9 (01.01.1977.) | Viktors Baštiks

KOPKORA KONCERTS 
Viktors Baštiks 
Jaunatnes koris ar 300 dziedātājiem, pussimts koklētājiem, ap 1500 atsaucīgu klausītājos, latviskās vienības izpausme svētku sajūtā — tā dažos vārdos varētu aprakstīt Jaunatnes dziesmu svētku kopkora koncertu Montreālā. Uldis Grava — Pasaules brīvo latviešu apvienības priekšnieks — un Imants Purvs — Latviešu nacionālās jaunatnes apvienības Kanādā priekšnieks — svētkus atklājot, uzsvēra, ka šie jaunatnes svētki ir atbilde tiem, kas netic mūsu nākotnei. Pēc himnas, kad izskanēja pirmā kora dziesma, kopkoris jau tūliņ parādīja savu kvalitāti: dzidras, labi saliedētas balsis, dzīvu, niansētu atskaņojumu un brinumlabu paklausību diriģentam, kas nebūt nebija viegla lieta, jo to bija astoņi — katrs ar savu īpatnējo žestu. Arvīda Purva drošajās rokās bija abas himnas, tāpat arī J. Vītola Rīgā pirku sirmu zirgu un P.Jurjāna Skaista mana brāļa sēta, kas izskanēja pārliecinoši, dzīvi. Ar interesi vērojām jaunos diriģentus, un lieku reizi varējām secināt, ka diriģēšanas māksla ne vienmēr ir tieši proporcionāla diriģenta mūzikālai personībai, bet ir dotība, kas dažam likta jau šūpulī, citam tā grūti jāiemācās. Bet šīs tikai īslaicīgas pārdomas, iesim atpakaļ pie svētku koncerta. Guntars Gedulis asiem, noteiktiem žestiem panāca noteiktību ritmā un vārdu uzsvērumos viņa vadītajās dziesmās: E. Melngaiļa Trīs putniņi daiļi dzieda, L. Apkalna Kūlu riju, neizkūlu un J. Kalniņa Kurš putniņis dzied tik koši. Jānis Beloglāzovs ar A. Jurjāna Aiz ezera augsti kalni panāca niansētu dziedājumu, tāpat raitu T. Ķēniņa Ai, tu zelta lakstīgala atskaņojumu. Vizma Maksiņa prot iegūt autoritāti un droši vadīt dziesmoto saimi uz savu mērķi. Viņas vadībā I. Sakša Visi vēji mani pūta un M. Aldiņa Lēni lēni Dieviņš brauca skanēja pārliecinoši. Imants Mežaraups ar autora pašpārliecību diriģēja savu skanīgi sabalsoto Aiz upītes meitas dzied. Pēdējās sešās programmas dziesmās dziedātājien pievienojās kokļu ansamblis. Kopējā muzicēšana dažkārt radīja dažas īslaicīgas nevienādības ritma noturībā. Nebūtu bijis par ļaunu dot programmā kādu skaņdarbu koklēm vien, izvēloties mazāk kopīgi atskaņojamo. Daces Štauveres izteiksmīgajā vadībā skanēja K. Lietiņa Kur tu jāsi, ciema puisi? un pašas Visu dienu bites dzinu ar īpatnējām kokļu pavadījuma ilustrācijām, kas labāk izskanēja dziesmas atkārtojumā. Pēteris Aldiņš diriģēja L. Zobenas Aijā, Ancīt, aijā un savu Suntažu līgotni. Viņa dziesmās iepriecina latviskais kolorīts. Andrejs Jansons ar A. Salaka Pērkons veda vedekliņu nobeidza svētku koncertu. Tad muzicēšanu nomainīja mutautiņu vēdas un saucieni: „Uz redzēšanos!" Kā atsevišķa vienība koncertā piedalījās Ņujorkas apvienotais jaunatnes koris, kas Andreja Jansona vadībā klausītājos iepriecināja ar labu Bruno Skultes rapsodijas Ganiņš biju atskaņojumu. Koncertā archibīskaps A. Lūsis izsacīja tautiešu vārdā pateicību Rīcības komitejas priekšsēdim Mārtiņam Štauveram par darbu svētku sarīkošanā. Svētku pēcskaņā izvirzās dažas pārdomas: šim jaunatnes sastāvam būtu jāieplūst vispārējo dziesmu svētku saimē, lai šādi sarīkojumi nebūtu tikai skaisti atsevišķi salidojumi, bet gan spēks, kas mūs vieno un dod nešaubīgu ticību kopīgu nodomu īstenošanai nākotnē. Tāpat, sastādot programmas sarīkojumiem, derētu vairāk padomāt par mūsu jauno komponistu saimi. 

95 “Latvju Mūzika” nr. 9 (01.01.1977.) | R. Z.

24. KULTŪRAS DIENAS PERTĀ, AUSTRĀLIJĀ 
Pērtā — Rietumaustrālijas galvaspilsētā — jau trešo reizi (1974) tika sarīkotas Austrālijas latviešu kultūrdienas, kas bija 24. pēc kārtas. Pirmās divi reizes tās bija 1964. un 1969. gadā. Šī gadskārtējā kultūras parāde Austrālijā jau sākotnēji ievadīta rotējoši pa lielākajiem latviešu centriem un kļuvusi par lielāko regulāro sarīkojumu turienes latviešu dzīvē. Rietumaustrālijā vērtē ap 800 latviešu. Divi galvenajos sarīkojumos — kopkoncertā un tautasdeju uzvedumā — apmeklētāju skaits bija ap 850 katrā, jo sabrauca viesi ne tikai no citiem tāliem Austrālijas latviešu centriem, bet arī no ASV, Kanādas, Jaunzēlandes u. c. Šo svētku Rīcības komitejā darbojās: Laimonis Mušinskis (priekšsēdis), Jānis Plucis (priekšn. vietnieks), Tamāra Karabanova un Ausma Balode (sekretāres), Aina Zalstrova un Imants Kīns (finances), Augusts Dunsis (informācija), Andrejs Bērziņš (sarīkojumi), Viktors Mazaļevskis (viesu izvietošana) un citās nozarēs Augusts Kudeika, Austra Rūdolfa, Valdemārs Pētersons, Juris Pārups, Zenta Dunse, Ēvalds Lanskis, Linda Karabanova, Kārlis Liduzis, Jānis Grīnvalds, Jānis Pētersons, Ausma Tomsone, Ēriks Kviesis, Matīss Purvinskis, Valdemārs Kaminskis. 
Kultūrdienu ietvarā sarīkojumi sākās jau 6. un 7. decembrī ar Pērtas latviešu drāmatiskās kopas Raiņa Pūt, vējiņi! izrādēm latviešu nama zālē (Režisors Arvīds Zīle). Kultūrdienu ieskaņai bija arī Ziemsvētku vakara dievkalpojums luterāņu dievnamā,, ko vadīja māc. L. Mušinskis. Trešdien (25. dec.) plkst. 13.00 latviešu namā bija Rakstnieku pēcpusdiena, bet ceturtdien (26. dec.) lietiskās (plkst. 12.00) un tēlotājas mākslas skates atklāšana (plkst. 10.00), kurā piedalījās 24 autori ar 48 darbiem. Latviešu namā tās pašas dienas pēcpusdienā notika apvienots luterāņu un katoļu KD dievkalpojums, ko vadīja prāv. S. Gaidelis un māc. L. Mušinskis, dziedāja Pērtas latviešu koris Vilmas Rogas vadībā. LAAJ zinātnes nozares referātu sarīkojumā Lija Dunsdorfa runāja par Skalbes dzeju latviešu mūzikā, bet E.Dunsdorfs iepazīstināja ar nodomiem rakstu krājuma Archīva izdošanā. Vakarā latviešu centra zālē bija KD atklāšanas koncerts, kurā dziedāja baritons Haralds Rutups, kam pavadījumus spēlēja doc. Mirdza Stūre, kā arī atskaņoja L. Slaucītāja Sonātu solmažorā. H. Rutups dziedāja Alfrēda Kalniņa Dzimtene (Ed. Vulfa), Bērnības rīti (Skalbes), Jau aiz kalniem, jau aiz birzīm un Brīnos es (A. Niedras) un Leonīda Slaucītāja Lēni lido sniegi (E. Zālītes), Nakts dziesma (V. Plūdona), Lūgšana (Sudrabkalna). Koncertā uzrunas teica Rīcības kom. priekšsēdis L. Mušinskis un LAAJ prezidija priekšsēdis G. Bračs. Piektdienas (27. dec.) vakarā vēl reiz atkārtoja Pūt, vējiņi! izrādi. Sestdiena (28. dec.) jau no agra rīta bija pilna ar dažādiem mēģinājumiem (arī kopkora) un vakarā tautasdeju uzvedums Līderviles (Leederville) sporta laukumā, kur piedalījās 13 dejotāju kopas ar 184 dejotājiem. Sidnejas deju kopa Jautrais pāris dzelzceļa katastrofas dēļ tuksnesī ceļā bija pavadījusi vairākas dienas un uz sarīkojumu ieradās tikai pēdējā brīdī. 
Šīm kultūrdienām otru teātra iestudējumu atveda adelaidieši: Miervalža Bumbiera lugu Klaidonis paša autora režijā, ko izrādīja svētdienas vakarā (29.dec). Svētdienas pēcpusdienā bija arī jaunatnes sarīkojums, to vadīja Linda Karabanova. Piedalījās Sidnejas dziesmu vienība Laikmets, Melburnas meiteņu koklētāju ansamblis Teika, paši Pērtas jaunieši, uzvedot U. Šiliņa ciklu Senie kurši, solo Anita Gulāne un klavieru duetu Laila Alksne, Inta Balode. Kultūrdienu kopkora koncerts bija Pērtas koncertzālē pirmdienas (30.dec.) vakarā, kad ieradās arī Rietumaustrālijas premjērs sērs Čarls Ķerts (Curt) un uzrunāja klātesošos. Kopkoncertā uz skatuves bija 140 dziedātāju no 10 Austrālijas latviešu koru vienībām, kas, atskaitot mājiniekus, bija mērojuši tālus ceļus. Pieteikto dziedātāju skaits pēc KD vadoņa ziņām bija 195, tur ievietojot tikai to dziedātāju vārdus, kas nodomājuši kultūrdienās piedalīties. Šeit jāpiezīmē, ka ASV un Kanādā plašo dziesmu svētku vadoņos arvien atzīmēts viss kora sastāvs, tā rādot maldinošu ainu par svētkos paredzamā kopkora sastāvu. Vai te nebūtu kas korriģējams? Kori bija pieteikti šādā sastāvā: Adelaides LB koris (dir. K. Svenne) 16 dziedātāju, Melburnas LB Rota (V. Bendrups) — 31, Sidnejas LB (V. Rullis) — 27, Haralda Rutupa (H. Rutups) — 25, Brisbanes (E. Ozoliņš) — 23, Dziesmuvaras Austr. kopa (E. Smalkais) — 11, Sidnejas Sidrabene (E. Kalums) — 5, Kanberas (I. Pumpura) — 3, Balaratas (Ē. Ābele) — 3 un mājinieku Pērtas (V. Roga) — 51 dziedātājs. Programmā bez himnām bija uzņemtas 16 kordziesmas, kuras vadīja Haralds Rutups: Dievs, sargi mūsu tēvu zemi! (A. Kalnāja), Kam drosme ir (J. Norviļa), Tek saulīte tecēdama (J. Graubiņa), kurā solo dziedāja Līga Rutupe, Bāleliņš un malējiņa (B. Skultes), Meteņa dziesma (J. Norviļa); Ēriks Ozoliņš: Mūzai (P. Barisona), Ūdensrožu vainags (A. Kalniņa), Balsis (J. Norviļa, Sena teika (L. Slaucītāja), Līgo dziesma (J. Kalniņa); Viktors Bendrups: Gaismas bils (Vītola), Saules svētki (Vītola), Jūras meita sagšas auda (Ā. Ābeles), lesēju liniņus (J. Norviļa), Visi ciema suņi rēja (A. Feila) un nobeigumā Beverīnas dziedonis (Vītola), kam klavieru pavadījumu spēlēja Mirdza Stūre. No bagātā patriotiskā un nacionālā gaisotnē dalītā dziesmu spēka nu tika visiem pa pilnam, lai dzīvotu tālāk un tiktos pēc gada Brisbanē. Baltu nēzdodziņu vēdās un Pūt, vējiņi! skaņās koristi atvadījās no jūsmīgajiem klausītājos. Pēc koncerta Latviešu centra zālē bija koristu sadraudzības vakars. Kultūrdienu norise tika atreferēta Pērtas presē un televīzijas raidījumā, sarīkojumos kopskaitā bija pārdotas ap 1340 ieejas kartes. Otrdienas (31. dec.) vakarā bija KD nobeiguma balle un Jaungada sagaidīšana (ap 800 dalībnieku) bijušajā telta raktuvju īpašnieka pils parkā (Cotesloe Civic Center), kas atrodas 13 km 10 Pērtas attālajā mazā jūrmalas Dilsētiņā (Cottesloe), Indijas okeāna malā. Pils celta priekš 75 gadiem baltu smilšu kāpās. 1936. gadā tā pārveidota spāņu stilā par vienu no krāšņākajām visā pavalstī. Vakaru un ziemeļu virzienā no pils uzcelta 5 metru augsta un 1 km akmens siena. Parka vakaru pusē ierīkots milzīgs zālājs, smilšu kāpas nolīdzinātas un laukums pārklāts ar divi pēdu biezu auglīgu zemi, kas atvesta no 43 km attālās Darlingu kalnu grēdas. Šeit Jaungadu latvieši sagaidīja arī iepriekšējās KD (1969) Pērtā. Divi orķestru deju ritmā tad nu aizvadīja arī Šīs 24. kultūrdienas un priecīgi sagaidīja atkal Jaungadu. 
#RHIZOME #NEWS
(Par šīm kultūrdienām sk. vairāk Austrālijas latvietī (1975. g. 15.janv. num. Latviešu tauta grib dzīvot, Aleksandrs Zariņš), Laikā (1975-8, Latviešu kultūras manifestācija tālā malā, A. Šni.), Latvijā Amerikā (J975 "4' Latviešu kultūras dienas Austrālijā, Ed. Šmugajs) un Latvijā Vācijā (1975-5, Ik gadus kopā lielajā kultūras parādē, G. G.) 
R. Z. 

96 “Latvju Mūzika” nr. 9 (01.01.1977.) | Knuts Lesiņš

LATVIEŠU SKAŅU PLATES 
Knuts Lesiņš 
Pēdējo gadu latviešu skaņu plašu klāsts ir itin prāvs, pakalpojot ļoti dažādas gaumes apmierināšanai. Ir augstvērtīgas instrumentālistu un dziedoņu, kā arī koru plates, citas — pa daļai diletantiskas vai paviršas muzikālas izklaidēšanās mirkļiem. No jaunākajiem Kaibalas apgāda izdevumiem atzīmējama vijolnieces Rasmas Lielmanes un klaviernieces Marinas Balteres plate. Rasma Lielmane guvusi muzikālo izglītību Rīgā, Jāzepa Vītola Latvijas konservātorijā, bez tam mācījusies Maskavā, Čaikovska konservātorijā pie slavenā vijolnieka D. Oistracha. 1971. gadā viņa salaulājusies ar meksikāņu čellinieku V. Kortezu, pārcēlusies uz dzīvi Meksiskā, līdz ar to gūstot iespēju koncertēt Vakareiropā un Amerikā. Lielmane pēdējos gados izveidojusies par izcilu mākslinieci starptautiskā mērogā. Viņa koncertējusi arī lielākajos latviešu centros dažādās zemēs. Platē ieskaņotie darbi sagādās patiku romantiskas melodiskas mūzikas mīļotājiem. Plašākais darbs ir T. Ķēniņa piecdesmito gadu vidū komponētā Sonāta vijolei un klavierēm, kurā abiem instrumentiem mūzika savīta interesanta dialoga veidā. Tā ir dzirkstīga un mainīga. Kā vijolniece, tā klavierniece šī darba interpretācijā ir ar lielu lokanību un precīzu sadarbību. Morisa Ravela Tzigane (Čigāns ) iecerēts, lai atskaņotājs parādītu savu virtuozitāti. Te vijolnieci dzirdam ar viņas skaisto toni un izcilo techniku. Marina Baltere arī ir rīdziniece, izglītojusies Latvijas konservātorijā, patlaban dzīvo Torontā, Kanādā. 
Vēl kā izcils ieraksts jāatzīmē Kaibalas agrāk izdotās klaviernieka Artura Ozoliņa 2 plates ar Jāņa Mediņa 24 Dainām. īstenībā šīs ir lielāka vai mazāka apmēra prelīdes klavierēm, kurās tikai retumis izmantotas tautasdziesmu tēmas, bet Mediņa mūzika bieži skan radniecīgi tautasdziesmu raksturam. Dainas radušās pamazām diezgan ilgajos komponista darbības gados un atspoguļo arī komponista stila maiņas, gan ļoti pakāpeniskas, tādēļ visas 24 liekas kā viena lējuma, tās pašas komponista skaņu pasaules atspulgs. Sākot ar pavisam vienkāršu melodiju līdz virtuozai koncertprelīdei, Dainas iepriecina kā latviešu klaviermūzikas meistarīgi paraugi. Par Artura Ozoliņa panākumiem dažādu valstu un pilsētu koncertzālēs bieži lasām presē. Ir patīkami, ka tāda vēriena klaviernieks uzņēmies atskaņot vienkopus Mediņa Dainas, kurām, dažādos gadījuma atskaņojumos izkaisītām, neesam veltījuši pienācīgo vērību. Ozoliņa atskaņojumā tās atmirdz pilnīgā mūzikālā pievilcībā un techniskā spožumā. Kultūras fondam būtu jāpadomā par visu Dainu nošu iespiešanu, kas būtu liels pakalpojums mūsu jaunākai klaviernieku paaudzei. Dainu plates atzinīgi novērtējuši arī cittautu kritiķi. Tā žurnāla Clavier 1976. g. sept. numurā cita starpā lasāms: „Klausoties šos apbrīnojamos pianistiskos dārgumus, jābrīnās, kādēļ Mediņu nedzirdam biežāk. Kaut kompozicijas ir ļoti īsas tās skan kā lieli darbi, kas cienīgi ieņemt vietu jebkurā koncerta programmā... Neparastas un ieteicamas plates.”

1975. g. rudenī pieminējām komponista Emīla Dārziņa dzimšanas simtgadi. Šai sakarā ievērību pelna basbaritona Jāņa Kļaviņa skaņu plate, kurā iedziedātas komponista visas 17 solo dziesmas. Basbaritona apjoma vajadzībām dažas dziesmas transponētas, tādēļ drusku neparastāk skan šie klavieru pavadījumi. Dziedonim laba dikcija, kas nozīmīga Dārziņa dziesmu melodiju reizēm recitējošai izteiksmei. Viņa plašā balss vislabāk skan augšējā reģistrī, atraisās emocionālie un drāmatiskie kāpinājumi — Rezignācija, Jaunībai, Aizver actiņas — labā iejūtā skan arī liriskie posmi. Par šīs plates ieskaņošanu Kultūras fonds piešķīris dziedonim goda diplomu. Dziesmu pavadījumus uzmanīgi un iejūtīgi spēlē Anatols Bērzkalns. 

Jo bieži runājam par jaunajiem, jauno maiņu. Tikpat bieži jaunie piemin vecāko paaudzi, kas it kā pārāk ilgi turētos savās „nemainīgajās pozicijās" un nedotu vietas jaunajiem. Taču katrai maiņai, lai tā īstenotos, ir nepieciešams kāds lielāks spēks, prasmes pakāpe un nepietiek tikai ar labu gribu, drosmi vai zilām acīm. #metonymy #irony Vietā, bet arī it bieži pavirši lietajam vārdus māksla, izcils, labākais, kam dažkārt sakars tikai ar amata prasmi un līdz šo jēdzienu īstenībai vēl daudzas bedres aizberamas un līdumi līžami. Varbūt panākumu atslēgai derētu atcerēties olimpisko skriešanos, kur neviens netiek pie uzvarētājam apsolītās zelta medaļas, ja nav pārvarēts tas, ko jau „vecie" sasnieguši. Blakus šim sacensību lokam citos novados gan nereti pieļaujam līkumošanu un aizbildināšanos, it bieži noniecinot to, pēc kā tiecamies, ko vēlamies sasniegt. Domājot par mūsu jaunatnes centību un pamudinājumiem, šī LM numura lasītājus mūzikas pielikumā iepazīstinām ar vienu no jaunajiem mūzikas mākslas ceļa meklētājiem — Imantu Mežaraupu — kam vēl tikai 19 gadu un viņa entūziasms un prasme jau pievērš uzmanību. Imants Mežaraups šīs zemes gaitas ieraudzījis 1958. gada 10. oktobri Filadelfijā. Jau nepilnu 4 gadu vecumā viņam klavieru spēli sāk mācīt Vaida Sīle. 1976. gadā Imants pabeidz Settlement mūzikas skolu Filadelfijā, kur mācījās klavieru spēli un mūzikas teoriju. Pašlaik viņš Pensilvēnijas universitātē apmeklē divi fakultātes — inženierzinātnes un mūzikas. Līdz šim viņam bijusi izdevība būt par solistu kopā ar simfonisko orķestri, spēlēt Karnegi zālē Ņujorkā un citur. Imants ir latviešu Sv. Jāņa draudzes ērģelnieks Filadelfijā, diriģē jaunatnes korus, ir pavadītājs un ar īpašu interesi nododas komponēšanai — izpelnījies vairākas stipendijas. R. Z. 

97 “Latvju Mūzika” nr. 10 (01.01.1978.) | Helmers Pavasars
DIRIĢENTS UN KOMPONISTS ARNOLDS KALNĀJS 
Helmers Pavasars 
Tie, kas kādreiz pēc mums rakstīs latviešu trimdas mūzikas vēsturi, nevarēs paiet garām Kalnāja vārdam, nejautājot, kāpēc komponists Kalnājs savas dzīves laikā ticis tik maz ievērots. Viņa kordziesmu klāstā ir vairākas dziesmas, kas pārākas par dažu cita komponista bieži dziedāto. Lai vai kādi bijuši iemesli, bet novārtā, nepelnītā novārtā viņš līdz šim vēl arvien atstāts. Varbūt viens no iemesliem bija, ka Kalnājs pats atturējās savas dziesmas populārizēt, vienmēr smalkjūtīgi dodams priekšroku citiem komponistiem. Kā plaši pazīstamam dziesmu svētku virsdiriģentam un Dziesmu Vairoga autoritatīvam diriģentam viņam taču bija izdevība katrā dziesmu svētku programmā uzņemt ne tikai vienu vien savu dziesmu. Kori tās būtu paturējuši savos repertuāros un dziedājuši. Cerams, ka tagad Dziesmu Vairoga savāktā un izdotā Kalnāja atstātā garīgā manta panāks to, kas, viņam vēl dzīvam esot, neizdevās: kori viņa dziesmas iemīļos un dziedās. 
Savu pirmo dziesmu Baltās smiltis (Ed. Treumaņa) Kalnājs komponēja 1932. gadā, bet kā savu pēdējo darbu viņš 1975. gada martā pārstrādāja 1935. gadā komponēto vīru kora dziesmu Jaunais rīts (Ainas Ābeles). 42 gadu laikā viņa mūza mums devusi kantāti (vīru korim ar simfonisko orķestri), skaņdarbu klavierēm, divi ērģeļu darbus, tautasdziesmu apdares solo balsij, duetu klavieru pavadījumā, korāli korim, solistiem un ērģelēm, klavieru pavadījumus Selonijas svētku dziesmām un vairāk par 40 oriģināldziesmu un tautasdziesmu apdares koriem. #reph Nepabeigts palicis kāds Cēsīs komponēts Sēru maršs ērģelēm. Protams, šis darbu saraksts neizceļas kvantitātīvi, bet tie, kas viņu pazina personiski un ar viņu gadiem ilgi satikās, zinās liecināt, ka Kalnāja dzīve un darbs nemaz neļāva sistēmatiski nodoties radošajam darbam. Viņš komponēja tikai, tā sakot, pa vaļas brīžiem. Un ja komponēja, tad gandrīz tikai kordziesmas — šo mūsu vispopulārāko mūzikas žanru, jo viņš strādāja ar koriem. Varbūt tāpēc kordziesmā Kalnājs izteicies visvairāk, tur visspilgtāk parādījusies viņa mūzikālā personība. Kalnājs bija dedzīgs latviešu patriots. Pāri visam viņš stādīja tautu, tēviju, Latvijas valsti. Par to liecina arī laba daļa viņa dziesmu tekstu, kas runā par Latviju, tēviju, dzimteni, brīvību, valsti un varonīgām cīņām. Kalnāja kordziesmas komponētas mūsu klasisko kordziesmu stilā. Tradicionālo idiomu viņš nekad neatmeta, kaut arī savā Kalamazū periodā pievērsās mērenam laikmetīgam virzienam, komponējot mūziku ar izsmalcinātām harmonijām, kontrapunktisku faktūru. Kalnāja techniskais skaņu raksts ir nevainojams. Nav nevienas neveiklas modulācijas, sliktas balsu virzes, nepareiza akorda atrisinājuma, neloģiskas attīstības. Viss liecina par profesora Jāzepa Vītola stingro skolu un Kalnāja personisko pieredzi, korus apmācot un diriģējot. Mūzikāli un techniski Kalnāja dziesmas darinātas vienveidīgi. Dominē romantiskais sentiments ar jūsmīgām melodijām. Kalnājs nav vairījies balsis virzīt chromatiski. Daudzmaz labam korim viņa dziesmas grūtumus nesagādās, bet rakstītās ļoti augstās notis tenoriem bez pūlēm nepadosies. Šīs dziesmas ieteicams transponēt, jo mūsu koriem trimdā augsto tenoru vairs tikpat kā nav. Izcilākā oriģināldziesma jauktam korim ir Dziesmai nerimt (A. Balkas), kas veltīta Dziesmu Vairogam 25 gadu jubilejā. Melodiski un harmoniski tā nevainojami veidota. Cildena. Brīnišķīgi iecerēts kora pavadījums baritona solo melodijai. No Kalnāja garīgajām dziesmām jauktam korim gribētos izcelt divas: Tver kokli un dziedi dziesmu! (K.Jēkabsona), kas atskaņota Rīgas latviešu biedrības jubilejā 19S8. gadā, un Teodoram Kalniņam veltīto Tu Mūžīgais (K.Jēkabsona). Skanīgi harmonizēts Amerikas kontinentā dziesmu svētkos daudzkārt dziedātais korālis Dievs, sargi mūsu tēvu zemi (J. Ērmaņa). Vīru kora oriģināldziesmu grupā visievērojamākā ir sacensībā godalgotā Trauksme 18. novembra naktī (M. Grimmas) — simfoniskā orķestra pavadījumā, ko pirmoreiz atskaņoja Nacionālajā operā 1937- gada 18. novembrī Teodora Kalniņa vadībā. No a cappella vīru kora dziesmām atzīmējamas 1947. gadā plaši veidotā Latvijai (E. Raistera) un Latvijas universitātes prezidiju konventa vīru korim veltītā No dzimtenes manas (J. Miesnieka). Nepretencioza, ar zināmu siltumu ir garīgā dziesma vīru korim: Dievs, cel rokas svētot Latviju*. (T. Tērveta). Sievu korim Kalnājs komponējis tikai divi oriģināldziesmas. lejūtīgākā ir 1937. gadā komponētā Sapņotājas dziesma (Plūdona). Ļoti augsti vērtējamas Kalnāja tautasdziesmu apdares. #upisgood Tajās spilgti parādās Kalnāja rūdītā techniskā gatavība un smalkā mūzikālā gaume. Minamas četras apdares jauktam korim: Dzeltens manis kumeliņš (sabalsots astoņbalsīgi 1936. gadā, pārkārtots sešbalsīgam korim 1970. gadā), Caur sidraba birzi gāju (1947.) ar solo vidusdaļā un interesanto kanonu, astoņbalsīgā Es, karāi aiziedams (1943.) un kontrapunktiski veidotā Pūti, pūti, zilais vējis, ko autors veltījis Dziesmu Vairogam, pilngadību (21 gadu) sasniedzot. 1968. gadā vīru korim apdarītā Aiz ezera augsti kalni pieskaitāma Kalnāja vislabākajām dziesmām. Slavējama arī Jurim Dzeguzem un Kalvja vīriem veltītā Šī dieniņa mums pieder (1969.). Tautasdziesmu apdarēm vienai balsij — let Bierants sētā (1966.), Māte cepa kukulīti (1967.), Vakar māte dēlu kūla (1967.) — ir skaisti, muzikāli piemēroti klavieru pavadījumi. Sevišķi interesants, kā dzidrs, smalks skaņu audums ir pavadījums soprāna un tenora duetam: Pūti, pūti, ziemelīti (1966.). 1967. gadā Selonija aicināja Kalnāju aranžēt klavieru pavadījumu sešām korporācijas svētku dziesmām. Tās iespiestas atsevišķā krājumā 1970. gadā. Klavieru pavadījumi tverti plašiem akordiem, iezīmīgām harmonijām. Vērtīgs ieguvums mūsu garīgajai mūzikai ir jauktam korim, divi solistiem un ērģelēm gaiši skanīgām harmonijām caurkomponētais korālis Cik jauki, cik skaisti! Tas veltīts Dziesmu Vairogam 30 dziesmoto gadu atcerei, bet šo jubileju pats komponists vairs nepieredzēja. Šo pašu korāli Kalnājs iekārtojis arī divi solistiem ērģeļu pavadījumā. 

98 “Latvju Mūzika” nr. 10 (01.01.1978.) | atmiņas
ARNOLDS KALNĀJS ATMIŅU PĒDĀS 
Ilgus gadus likteņa smagā roka nebija skārusi Dziesmu Vairoga aktīvo saimi, ļaudama strādāt, augt un ieaugt latviešu klasiskās korliterātūras dārgumos. Koris tos Arnolda Kalnāja vadībā jo spodrus rādīja trimdas latviešu koloniju un cittautu klausītājiem. Gatavojoties kora pastāvēšanas 30 gadu atcerei, Dieva rīkste piemeklēja daudz bargāk, nekā varējām iedomāties. Tikai tagad īsti atskārstam tautasdziesmas vārdu nozīmi: Ai vējiņi, kam nolauzi rakstīto ozoliņu? — kurā ar vārdu rakstīto tauta apzīmējusi arī stiprumu un varenumu, kas neliecas, bet lūst. Tāds bija Arnolds Kalnājs: cietu, nelokāmu raksturu, izcils koru diriģents, talantīgs komponists. Viņš bija pratis saturēt kopā savus koristus turpat 30 gadus, bija apzinības, pacietības paraugs ne tikai kora darbā. 1975. gada pirmā pavasara diena (21. marts) Kalamazū, kur Arnolds Kalnājs nodzīvoja sava mūža pēdējos 26 gadus, pielija ar saules spožumu. Naktī uz 22. martu debes piemilza gandrīz melnas, šķīda zibeņi, spalgos grāvienos pērkons pavēstīja savu atnākšanu, un lietus straumes aizskaloja pēdējās ziemas miega paliekas. Nākamais rīts atnesa skumju vēsti: komponista, ērģelnieka, erudītā koru vadoņa Arnolda Kalnāja dzīves pavedienu pārrāvusi šī nemierīgā nakts... #metonymy #personification Cik liktenīgi — turpat priekš 69 gadiem Cēsu apriņķa Vaives pagasta Āraišu draudzes Lejasūbeļu Kārļa un Kristīnes Berkholcu 10 bērniem svētītajā ģimenē bija izplaukusi astotā atvase: 1906. gada 13. septembra vakaram tuvojoties, piedzimis Arnolds, un kā pats zināja stāstīt: Zibeņiem debesu jumu šķeļot, pērkonam dārdot un, droši vien, skaļi brēcot, esmu nācis pasaulē. 
Ai vējiņi, kam nolauzi Rakstīto ozoliņu? Ai zemīte, kam paņēmi Mīlamo bāleliņu? 
Arnolda bērnība aizrit lauku darbu grūtumu ritumā. Viņš zināja garu gana gaitu priekus un bēdas, zināja, kā rakstā dun spriguļi klājienā, kā rasotu zāli kož izkapts un kā turams un vadāms arkls, lai tīrumā nodzītu taisnu vagu, vai arī, kā jākustina makšķeres aukla Vaives upes ūdeņos, lai piemānītu lielāku asari vai līdaku. Pirmās izglītības gaitas sākas 1916. gadā toreizējā Veismaņu pagastskolā, kur muzikālo interešu solis iezīmējas ar skolas stabuļu ērģeļu paminu mīšanu. Pēc 1917. gada revolūcijas Vaives Šķesteros atgriežas Vīriņu ģimene, pārvedot no Krievijas arī mūzikas instrumentu (flīģeli), un par 11 gadus vecā Arnolda pirmo klavierskolotāju kļūst Vīriņa jaunkundze, vēlākā Ruņģa kundze, kas otrreizējās bēgļu gaitās arī dzīvoja Kalamazū. 1921. gada rudenī Arnolds pāriet uz Āraišu draudzes II pakāpes pamatskolu. 1923. gadā Āraišu baznīcā sarīko skolēnu atskaņotu garīgu koncertu, un tajā Arnolds debitē ar kādu J. S. Bacha (J. S. Bach) prelūdiju. Zēns toreiz “pumpējis” ērģeles ērģelniekam Ādamam Orem un aicināts rādīt savu māku šī instrumenta spēlēšanā, izpelnīdamies uzslavu līdz ar Ores viņam veltītu kompoziciju Serenade Valse Triste. 1923. gada rudenī Arnolds iestājas Cēsu Bērzaines ģimnāzijā un vēlāk, mācoties 3. klasē, tēvam nezinot, Voldemāra Bišera jaundibinātajā Cēsu mūzikas skolā. Šeit nostiprinās doma par mūziķa gaitām. Tur klavierspēli māca iecienītā Alīse Dzirkale. Bišeram Kalnājs veltījis vienu no savām pirmajām dziesmām Pie Daugavas ar Ainas Ābeles tekstu. 1927. gada rudenī Kalnājs iestājas Latvijas konservatorijas ērģeļu klasē, ko vada prof. Pauls Jozuus. Topošajam ērģelniekam ir vēlēšanās mācīties arī kompozīcijas teoriju, kas pēc konservātorijas noteikumiem bija iespējams ērģeļspēles klases audzēkņiem. Tā Arnolds Kalnājs ar laiku kļūst arī prof. Jāzepa Vītola skolnieks. Jau ceturtā kursa laikā viņu aicina Rīgas brāļu draudzes mācītājs A. Perlbachs par kora diriģentu, piedāvājot brīvu dzīvokli. Ar šī piedāvājuma īstenošanos, kas ietver divi gadu darbu, izaug interese par koriem. Pēc konservātorijas pabeiguma 1932. gadā Kalnājs dabū dziedāšanas skolotāja darbu Kuldīgā, bet itin drīz viņu aicina dzimtā puse par ērģelnieku Cēsu baznīcā, kur labākās ērģeles Vidzemē. #metonymy Šeit sākas arī kora darbs Cēsu draudzē, aizsargu un Raikuma mežsaimniecības skolas vīru korī. (Septītajos vispārīgajos dziesmu svētkos 1931. gadā Rīgā kā dziedātāji piedalās pieci Berkholcu ģimenes locekļi.) Rīgas skolotāju institūtam pārceļoties uz Cēsīm (Bērzaini), Arnoldu Kalnāju tur aicina par ērģeļu un klavieru skolotāju. 1936. gadā Cēsīs rīko novada dziesmu svētkus. Par diriģentu aicina Teodoru Reiteru, bet viņa saslimšanas dēļ rajonu kopmēģinājumus nākas novadīt Kalnājam. Arī koncertā ap 2000 dziedātāju kopkori divi dziesmās vada Kalnājs; viena no tām paša — Pie Daugavas. 1940. gada pavasarī Berkholca vārdu pārdēvē par Kalnāju, kas izglābj no 13. jūnija nakts briesmām. Darbs Cēsīs jāzaudē. Drīz tomēr viņš dabū mūzikas skolotāja vietu Smiltenes ģimnāzijā. 1940. gadā Kalnājs nodibina ģimenes dzīvi, apprecot savu koristi Almu Sietiņu. Ģimene sakuplo ar divi meitām — Dairu, Ilzi — un dēlu Andreju. Pēc pirmās krievu okupācijas A. Kalnāju aicina par Cēsu mūzikas skolas direktoru (1941.-44.). Kalnāja komponēšanas sākumi iezīmējas ar Zvārguļu Edvarta jubileju 1932. gadā. Viņš šim gadījumam komponē Zvārguļa tekstu Baltās smiltis. Šī ir Kalnāja pirmā dziesma, ko tad arī atskaņo. Devīto vispārīgo dziesmu svētku konkursam Kalnājs iesūta darbu vīru korim ar Ainas Ābeles tekstu —Jauno rītu — kam piešķir II godalgu. Zīmīgi, ka autors tikai pāris nedēļas priekš savas nāves šo dziesmu atkal pārskatīja, šur tur laboja mūziku un tekstu, lai, varbūt, tā skanētu nākamajos dziesmu svētkos Bostonā. Bēgļu gaitas Kalnāju ģimeni noveda Groshābersdorfas ciemā pie Nirnbergas, Vācijā, kur 1945. gada vasarā nodibina jauktu kori — Dziesmu Vairogu — kas kļuva par viņa dzīvei neatņemamu daļu.* Kora 30 darba gados Kalnāja roka bija vadījusi 159 patstāvīgus koncertus, un 233 reizes tas bija piedalījies cita veida sarīkojumos. #metonymy Lai Dziesmu Vairoga koristu pateicība Visuvarenajam, ka tik ilgus gadus varējām būt latvju dziesmā Arnolda Kalnāja loloti, rāti un mācīti, bet visvairāk — mīlēti! Un atvadām, Zinaīdas Lazdas vārdus parafrazējot, Lai dziesmu kareivim nu laba nakts! Aizsavēra zemes vārti, Pazūd zemes atslēdziņa; Gulēt teve zem zemītes, Kamēr saule debesīs. 
Austra Austriņa 

Kopš diriģenta Arnolda Kalnāja nāves viņa Dziesmu Vairoga saimi apņēmis pamestības un dziļu šaubu laiks. Nav vairs iedvesmotāja un stingrās vadības, grūti ieraudzīt pareizo ceļu garajos un pārbaudījumiem pilnajos gados izaugušajai dziedātāju vienībai. Ko būtu vēlējies diriģents pats? Šo jautājumu laikam neuzminēt. Mums netrūkst labu mūziķu arī jaunākās paaudzes vidū, bet šī laikmeta dzīve reti sagatavo cilvēkus tik pašaizliedzīgam, dažkārt taisnīgi nenovērtētam un neatlīdzinātam darbam, kad pats darītājs jo bieži nav saskatāms aiz darbu un sabiedrisko pienākumu nastas. Tāds Arnolds Kalnājs joprojām dzīvo savu koristu atmiņās. Bet to zina tikai tie, kas bija viņam vistuvākie. * — Skat plašo Valentīna Bērzkalna apceri par Dziesmu Vairogu LM 5. numurā sakarā ar kora 25 darba gadu atceri (418.-441. Ip., red.). 
Pēckara nometņu pieticīgajā dzīvē ziņa bija īsa un bez kādas iepriekšējas sagatavošanas: kas vēlas dziedāt korī, var pieteikties pie diriģenta un ierasties uz pirmo mēģinājumu. Diriģenta aizrautība sajūsmināja. Vācijas nometņu gadi nebija latviešu bēgļiem ražīgs un cerīgs laiks. Koris izrādījās liels morālisks balsts ikdienas pelēcībā, it sevišķi pašiem dalībniekiem. Sākās koncerti nometnēs un citur. Neaizmirstamā atmiņā palikuši braucieni uz koncertu vietām amerikāņu armijas smagajos kravas spēkratos. Bijām trūcīgi, novalkātās drānās, bet priecīgu, pacilātu prātu, aizmirsās nometņu šaurība. #metonymy Mūsu vidū dzirkstīja humors un uzmudinātāja vārdi, allaž sirsnīgi un draudzīgi. Kalnājs nekad nenošķīrās no saviem koristiem, izlases sabiedrību meklēdams. Daudziem dziedātājiem šīs gaitas kļuva par viņu dzīvei neatņemamu daļu. Par lielāko notikumu kora pastāvēšanā pieminama kopīgā izceļošana uz Ameriku — viens no retajiem gadījumiem mūsu bēgļu nometņu vēsturē, kad kāda latviešu grupa (koris) pārcēlās no vienas nometnes uz citu zemi un iesākto darbu turpināja tikpat kā bez pārtraukuma. Vēlāk sarīkotie dziesmu svētki, garīgā rosība un latviešu kopdarbība dažādos centros pasargāja no kulturālas nīkšanas. Trīs dziļas izpausmes bija vērojamas Arnolda Kalnāja dzīvē un darbā: mūzika, reliģija un patriotisms. Tas ietekmēja arī koristus. Kordarbu izvēlē Kalnājs negāja pa iemītām takām. Katrs jauns un spēkus raisītājs darbs kļuva par kārdinājumu tā atskaņošanai, kas tad priecināja ne tikai pašu diriģentu, bet arī šaubīgos un neticīgos korī. 
Trīsdesmit gadi bez svētdienām (tad notika mēģinājumi!)! Atteikšanās no labumiem un ērtībām personiskajā dzīvē. Upurējās arī ģimene, atdodama mums savu vīru un tēvu svētdienās, svētkos un neskaitāmajās mēģinājumu stundās, tā daloties ar dziedātājiem un klausītājos tūkstošiem. Ir nobeidzies kāds nozīmīgs un neaizmirstams dzīves posms arī tiem, kam bija lemts darboties kopā ar diriģentu Arnoldu Kalnāju. 
Anna Treimane

Itin drīz pēc Vācijas kapitulācijas Groshābersdorfas ciemā Arnolds Kalnājs ar akordeonu jau apmācīja, ne jau kādā greznā vācu pilī, bet ārā pie pavisam necilas bēgļu nometnes barakas sienas, satupušos dziesmu mīļotājus. Bija vajadzīgs arī nošu materiāls, ko — kaut atsevišķu lapiņu veidā — varēja ātrumā sagādāt vienīgi pats diriģents. Pārceļoties uz Firtu pie Nirnbergas, tur pievienojās citi dziesmu pratēji, un jau 1945. gada septembrī Firtas Sv. Pāvila baznīcā atskanēja dažas kora dziesmas. Sekoja spriegs darba posms, kad bija jādzied gan bēdīgi slavenā Nirnbergas tribunāla locekļiem skaistajā zīmuļu karaļa Fābera pilī, gan Firtas operas namā. 1946. gada janvārī, eglītes vakarā, koris dabūja savu skanīgo vārdu — Dziesmu Vairogs. 1946. gada vasarā, tikai gadu pēc kara dārdu izbeigšanās, notika pirmās dziesmu dienas trimdā: Fišbachā, Baireitā, Ansbachā, Eichštetē un Augsburgā. Koriem vajadzēja dziesmu, un jau aprīlī iznāca 45 dziesmu krājums. #metonymy Kalnājs bija viens no galvenajiem organizētājiem un impulsa devējiem. Dziesmu krājuma titullapā uzrādīts: Firtā 1946. g. aprīlī izdevusi Franku novada latviešu DP dziesmu dienu rīcības komiteja. Kāds lepns nosaukums! Nenoliedzot komitejas pūliņus, šeit izceļama Kalnāja loma krājuma tapšanā. Atceros, kā viņš stiepa no tramvaja piestātnes uz nometni vajadzīgā papīra blāķi, kas bija sagādāts par tā laika vērtīgāko „valūtu" — amerikāņu cigaretēm un kafiju; tas pats bija atkal jāstiepj atpakaļ uz Nirnbergu, kad sadabūts nošu iespiedējs. Ar vērtīgās “valūtas” maģisko spēku, kad korim vajadzēja koncertēt Minchenē, Kalnāja mudinātas, kora daiļavas par cigarešu paciņām panāca neiedomājamo: lokomotīve piestūma vilcienam īpašu vagonu kora aizvešanai. Laiku pa laikam vēlāko gadu sekā, Kalnāja ierosmē un pūliņus netaupot, koris izdeva Ād. Ābeles, Jēk. Poruka, Vai. Bērzkalna dziesmu pirmpublicējumus. Kopīgi ar šiem mūziķiem, kas nu arī visi jau aizsaulē, Kalnājs bija ierosinātājs un dzinējspēks šajā pirmajā dziesmu svētku organizēšanas vilnī, kas vēlās līdz no latviešu bēgļu nometnēm Vācijā, izceļojot uz citām zemēm, un izvērtās necerētā plašumā. 
Jānis Osis

Dziesmu Vairoga kārtējie mēģinājumi sākās precīzi svētdienu pēcpusdienās. Kalnājs ieradās ja ne pirmais, tad viens no pirmajiem. Mēģinājuma pirmais puslaiks parasti bija pusotras stundas, kam sekoja 15 minūšu starpbrīdis ar kora vadības ziņojumiem un kafiju. Pēc tam darbs turpinājās apmēram stundu un 15 minūtes. Šo laika iedalījumu spēja mainīt tikai īpaši apstākļi, un Kalnājs to ļoti ievēroja. Jaunu dziesmu mācot, viņš vispirms to izspēlēja uz klavierēm, tad vēlreiz padeva sākuma akordu un noteica: Nu — tad visi kopā! Klausoties klavieru spēli, “urbāmies” katrs savā balsī. Tas bija darbs, ne izprieca. Kalnājs dziesmu bija rūpīgi izanalizējis, atzīmējot elpas un dinamiskās zīmes, ja autors tās nebija norādījis, un grūti intonējamos intervallus. Pievēršoties atsevišķām balsīm, parasti sāka ar soprāniem, tad pa divi vai trim balsīm kopā un ne vairāk kā frāzes apjomā. Ja sākuma reizēs izdziedājām tikai notis, tad drīz vien bija jāievēro dziesmas atskaņojuma norādījumi. Tā darbs ievērojami sekmējās. Lielu uzmanību Kalnājs veltīja tā sauktajiem «augstajiem intervalliem": tas palīdzēja noturēt intonāciju. Bieži, kad dziesma bija gandrīz iemācīta, viņš visu mēģinājuma puslaiku nostrādāja bez klavierēm, labojot katru novirzi no pareizās toņkārtas, kas lika domāt par Kalnāju kā absolūtās dzirdes īpašnieku. Tiem, kas ienāca Dziesmu Vairogā no citiem koriem, sākumā nebija viegli sarast ar Kalnāja mācīšanas metodi un diriģēšanas veidu. Dziesmu mācīšanas gaitā viņš bija ļoti pacietīgs un neatlaidīgs savu nodomu īstenošanā. Bija reizes, kad dažas taktis dziesmā tik 
viegli nepaveicās; tās tad vajadzēja atkārtot vai neskaitāmas reizes, līdz viņš bija apmierināts. Kalnājs sacījās stingri pieturamies pie Jozuus ieteikuma, ka dziesmā teksts ir līdzvērtīgs mūzikai. Un Kalnāja koris varēja lepoties ar samērā skaidru teksta izrunu. Tā arī gadījās, ka atsevišķās dziesmās melodiskais plūdums reizēm cieta teksta skaidrības dēļ, bet tādu gadījumu nebija pārāk daudz. Viņš ļoti ievēroja autora norādījumus, reti pielikdams kādu lieku akcentu vai maiņu dinamikā. Mēģinājumos gadījās arī viena otra humora dzirksts: Basi, kas tad nu — nobrauc lejā kā pa lenderi! — Tenoriši, augstās notis dziedot, paskataities vairāk uz griestiem, būs vieglāk! Alti, kas tā par dziedāšanu, brauc kā no kalniņa! 
Teiktais attiecās uz portamento. Dažkārt teksta dēļ netrūka arī “piparotu” aizrādījumu, kas draudzīgā humora garā mēģinājumus padarīja dzīvākus, jautrākus. Kalnājs nebija arī bez īpatnībām, kas dziedātājiem varēja nepatikt: viņš mēdza dziedāt kādu balsi līdz. Dažreiz dziedātāji žēlojās, ka tā turpat priekšā stāvētājiem nojaucot meldiņu. Atceros reiz Kalnāju pilnīgi aizsmakušu, tā ka līdz dziedāt nevarēja. Mēģinājuma beigās kāda dziedātāja noteica: “Paldies par šīsdienas mēģinājumu!” “Kā tā?” “Jūs šodien tikai diriģējāt.” Gadījās, ka reizēm Kalnājs par ilgu spēlēja līdz arī klavieres. Pietrūka laika dziesmas nostiprināšanai bez instrumenta palīdzības. Bija ieviesies teiciens, ka jaunas programmas pirmais koncerts ir tikai ģenerālmēģinājums. Lai kā, Kalnājs diriģenta prasme izauga kopā ar savu Dziesmu Vairogu. Nu viņš piepulcināts lielajam aizsaules korim. 
Jānis Avotiņš 

Jādzied! — vai kā vēlāko gadu jautrajos brīžos Arnolds Kalnājs mēdza teikt — dziediens nāk! Un tad arī skanēja dziesma pēc dziesmas. Kora sarīkojumu nobeigumos vai pēc koncertiem viņš strauji piecēlās no galda, vēl ne lāga paēdis, ne padzēris. Uzmeklējis vietu, no kuras visus labi varēja pārskatīt, arī nenogaidījis pilnīgu klusuma iestāšanos, viņš diezgan neskanīgā balsī padeva dziesmas sākuma toņus bez toņdakšas vai instrumenta palīdzības. Tas nozīmēja, ka viss bija tūliņ jāpārtrauc un jābūt gataviem dziedāt no vietām, kur kurais pie galdiem sēdēja. Parašu pirmā dziesma bija kāda tautasdziesma, bet ja oriģināls, tad Vītola Gaismas pils vai vēl vairāk iecienītais Beverīnas dziedonis, no kura (dziesmu vairogs atsita bultas) bija izvēlēts arī kora nosaukums — Dziesmu Vairogs. To Kalnājs allaž diriģēja un koristi dziedāja ar ne mazāku koncentrāciju un aizrautību kā koncertā uz skatuves. Taču dziediens nenāca no nekā, bet lielākoties pēc tam, kad bija jau iebaudīts no gastronomiskā mākslā īpaši gatavota mielasta šķīvja, kas jau bija kļuvis par tradiciju. Vakara parfīmu gaisotnē nevarēja noslēpt savu pretstata smaržu šķīvja vidū rozetes veidā vai biezās, baltās, sulīgās šķēlēs sagrieztais, lielākais šai reizei sagādātais sīpols. Tam apkārt rindojās, īpaši vārītas un sagatavotas, cūkas (cauraugušas) “baltās” gaļas šķēles un rupjmaize. Tā bija Kalnāja delikatese, par ko visvairāk rūpi turēja Laima Bērziņa, viena no kora dibinātājām. Bet tas nebija tikai pašu mājās, to zināja un uzmanīja arī tās cienasta gatavotājas, kur koris viesojās ar koncertiem. Mazākās viesībās, draugu pulciņā, Kalnājs reizēm nenocietās, pie galda sēžoties un to ar acīm pārskatot, savu nožēlu izteica mājasmātei itin dzirdami: “Lielmāt, vai tad baltās nemaz nav?” ... Saprotams, bieži te varēja arī ko līdzēt un ciemiņa vēlēšanos apmierināt kaut daļēji. Pie visa tā, ko sirds kāroja, piederēja arī padzērienu šķirne, kas nebija no ārzemēm izrakstāma, nekas īpašs: tīrs baltais, bez kādiem pielējumiem, lediem vai atšķaidījumiem, kas lieliski saderēja kopā ar šo īpašās maltītes saturu un ko šādos brīžos neaizmirsa un zināja apgādāt kora vīru balsu pārstāvji. Kalnājs 30 kora gados nebija nokavējis nevienu mēģinājumu. Nenojaustā mūža vakara priekšvakarā viņš pirmoreiz ziņoja, ka uz draudzes kora mēģinājumu šoreiz nevarēs ierasties saguruma dēļ, bet nākošā rīta ausmu viņš vairs neieraudzīja. Kalnājs piederēja pie tiem, kas savā mūžā ļoti reti bija taujājis pēc ārsta palīdzības. Ap viņa nemainīgo nacionālo un patriotisko gara spēku ne mazāk grodi vijās arī reliģiskais pavediens: viņš ticēja, uzticējās, paļāvās kādai augstākai varai. Viņa atdusas vieta nu Riversaides (Riverside) kapsētā Kalamazū, dažu soļu attālumā no mūzikas draugu Ādolfa Ābeles un Jēkaba Poruka kapu kopiņām. 
Viktors Puriņš 

Pirmo reizi ar Bergholca mūziku iepazinos 30. gadu beigās kādā Prezidiju konventa kora koncertā universitātes aulā. Neatceros biļetes iedevēju, bet man nācās sēdēt otrā rindā starp archibīskapu T. Grīnbergu un redaktoru A. Bergu. Koncerta pirmajā daļā 
bija A. Bergholca No dzimtenes manas (J. Miesnieka). Atceros spožos pirmos tenorus, dziesmas vienkāršo, sirsnīgi dabisko risinājumu. Mēs visi trīs “vieninieki” dūšīgi aplaudējām un dziesmu vajadzēja atkārtot. Kaut kur aulas aizmugurē piecēlās arī autors — zaļoksnējs jauneklis. Personiski nepazināmies, un tā palika vēl trimdā līdz 1958. gada dziesmu svētkiem Ņujorkā. Pēc tam tikāmies visai bieži. Gadījās iepazīties ar A. Kalnāja nošu bibliotēku Kalamazū. Te dabūju visas sen meklētās Jāna Cīruļa kora dziesmas. Kad citi veda uz Vāciju speķi un spirtu, Kalnājs bija vācis latviešu dziesmas un plašo Latviešu konversācijas vārdnīcu, no kā taču paēst nevarēja. Jau toreiz viņš bija nojautis, ka trimdā nevarēs dzīvot no maizes vien. Sešdesmitajos gados Kalnāja māja Kalamazū bija mana otrā trimdas māja. Vēroju, kā risinājās Dziesmu Vairoga muzikālā darbība. Tiku arī reiz kā pavadītājs ērģelnieks publiski izrāts par iespēlēšanu pauzē, prof. Ābeles jubilejas koncertu gatavojot. Kalnājs mūzikā nekad jokus nepazina, tā bija svēta un nopietna lieta. Tāpat koncertā bija jāiet kā baznīcā. Apskatiet, vai ķīļi ciet! nepārprotamā bargumā uzsauca diriģents kora vīru sekcijai pirms iešanas uz skatuves. #euphemism Nolaistām acīm vīri pārbaudīja “kaujas tērpus.” Muzikāli katra dziesma bija izdomāta detaļās no sākuma līdz beigu akordam. Viņš nekad nepaļāvās pēkšņai muzikālai inspirācijai, laimei vai gadījumam. Večerom budjet Kalnājs nelietoja. #lingua Ja nav rītā, nebūs arī vakarā, ja neprot mēģinājumā, nepratīs arī koncertā. Tiku dzirdējis dažus neatkārtojamus atskaņojumus, piem., J. Zālīša Dārgās ēnas (A. Brigaderes). Taču visizcilāko atskaņojumu dzirdēju Kalamazū Jāņa Kalniņa 70 g. jubilejā autora darbu koncertā dziesmai Pirmā nakts (Z. Lazdas), ko koristi dziedāja dziļā iejūtā tiešām skaisti! Nav vienmēr īsto vārdu pie rokas. #metonymy Nav sen, tepat 1974. gadā, kad kopīgi “cēlām” simto “melngailiādi.” Necerēti raiti un spilgti Dziesmu Vairogs dziedāja gan Rožulauku, gan Dabu i dvēseli. Kad tikāmies, sāpes un bēdas nomainīja jautrība un nebēdība. Tā Klīvlandes dziesmu svētkos (1973 ) agrā rītā Zemesarāju izdzinām pēc alus, lai pēc tam svinīgi ar dziesmu modinātu Valentīnu Bērzkalnu. Arnolds Kalnājs kādā skaņu platē demonstrēja senās latviešu „vara taures." Valentīns tās uzskatīja par “sarkanarmijas signāliem.” Draudēja konflikts, taču laimīgā kārtā kauss alus to novērsa. 
Jāņa Kalniņa 70 gadu jubileja bija pēdējā mūsu tikšanās. “Pludoja” šampānietis un kaviāra asaras. Taču jautrība vēl nemodās, jo viesi ievēroja ārstu priekšrakstus. Blakus sēdēdami ņirgājāmies par agrāk jautrajiem, tagad bēdīgajiem kollēgām. Bet mēs vēl jauni, spēcīgi un veseli! Nost ar ārstiem un medicīnu! Laipnās dziedātājas mums atnesa baltu cūkas taukumu, dziedātāji — pāris pudeles baltā šņabja. Pēc pusnakts vēl dziedājām Lai līgo lepna dziesma! Pēc pāris stundām Kalamazū lidlaukā mūs pratināja policija... Pietiks rakstīt tik jautras lietas šajā nopietnajā, konservātīvajā mūzikas izdevumā. Bet mēs vienmēr smaidījām, smējāmies un līksmojām. Tādu muzikantu vairs tagad tikpat kā nav. Arī es vairs neesmu toreizējais. Bija arī nopietni brīži. Visvairāk tad, kad domājām par latviešu koru nākotni trimdā, un arī tad, kad atcerējāmies pagātni, pagājušo karu. Tad nāca prātā viņa neaizmirstamā dziesma Nezināmiem kapiem (L. Breikša), kas rakstīta 1942. gadā. Un nu — mūžīgu mieru un mūžīgu piemiņu ! 
Imants Sakss 

99 “Latvju Mūzika” nr. 10 (01.01.1978.) | G. R.
KĀDS „NETAKTISKS" KOMPONISTS . . . 
1975. gada rudenī okupētās Latvijas koncertpublikai radās izdevība noklausīties komponista Artūra Grīnupa darbu koncertu. Trimdā reizēm paskaļi runā par nepieciešamību iepazīt okupētās Latvijas skaņu mākslu. Paskaļām runām seko pakusli darbi. Taču Artura Grīnupa vārds Rietumos laikam nekad nav greznojis kāda koncerta programmu nedz tad, kad tādu gatavoja runīgie trimdinieki, nedz arī tad, kad gatavu programmu atveda krietni rimtākie režīma sūtņi no okupētās Latvijas. #euphemism Šā raksta autors jau pirms apmēram desmit gadiem sniedza Jaunās Gaitas 63. numurā A. Grīnupa mūzikas nošu piemērus ar norādēm par šī skaņraža vietumis ļoti spilgtajām muzikālās ieceres un iztēles spējām. Taču trimdas kultūrsakarniekus tas neietekmēja. Jaunās Gaitas vietā dažs labs labprātāk orientējās okupētās Latvijas presē, piemēram, kādā žurnālā, kam uz vāka lielu burtu uzraksts Māksla un kaut kur iekšpusē sīka norāde, ka to izdod Latvijas Komunistu Partijas Centrālā Komiteja. #euphemism Reizēm nemaz nebija jānopūlas ar lasīšanu, jo no okupētās dzimtenes ne reti ieradās vecāki un jaunāki mūzikas speciālisti, kas — kā par brīnumu — gluži brīvi un netraucēti varēja izrunāties, izrīkoties, un, atstājot ciemkukulim kādu partitūru, aizbraukt atkal atpakaļ. Artūra Grīnupa (dz. 1931. g.) ceļi nekad nav veduši uz Rietumiem. Bez partijas godiem un amatiem tie palikuši aizslēgti tiklab viņam pašam kā arī viņa mūzikai. Vēl vairāk — Artūrs Grīnups laikam diendienā saka paldies, ka vispār vēl drīkst dzīvot Latvijā un strādāt savā arodā. Nav tik sen, kad šis dzimtenes komponists dzīvoja tikpat kā pastāvīgās ceļa jūtīs, gan ne uz Rietumiem. Toreiz gadiem ilgi pār A. Grīnupu bira režīma kultūras ierēdņu vissmagākie pārmetumi. 
Bija piecdesmito gadu otrā puse. Līdz tam visu okupētās Latvijas mūzikas dzīvi bija noteikuši un komandējuši no Maskavas atsūtītie ielikteņi diletanti “komponisti”: N. Grīnfelds, J. Ozoliņš, P. Smilga, A. Liepiņš. #irony #dysphemism Atkomandētie rakstītāji P. Pečerskis un L. Krasinska visur un visam piemēroja “ģenerāllīniju," reizē dīdīdami jaunus rakstītāju kadrus, jo padomju sistēmā mūzikas ideoloģisko izskaidrotāju vajag vairāk nekā pašu komponistu. Piecdesmitajos gados ar verdzisku klanīšanos un pazemošanos līdz maskaviešu hierarchijai bija uzkalpojušies pirmie pašmājnieki mūzikā, piemēram, Marģeris Zariņš ar neskaitāmām masu dziesmām īsti krievu paraugā (Sarkanais maijs, Dziesma par mieru, Kolchozu dainas, Dziesma par Zentu Ozolu, Padomju vainags, Vēji no Volgas, Dziesma par raketi, Partijas dziesma u.t.t.) un it īpaši ar operu Uz jauno krastu; rakstos —Jēkabs Vītoliņš, kas padomju žargona pilnīgai apgūšanai bija ziedojis īpašus studiju gadus Padomju Savienībā. #dysphemism Šajā pārejas situācijā, kad minētie protagonisti #dysphemism aizdomīgi vēroja cits cita rosmes, kad Vissavienības smaceni bija savirpuļojis tagad jau gandrīz leģendārais “pirmais sekretārs” Chruščovs ar savām izdarībām, kādā Rīgas simfonijkoncertā it kā spridzīga šampanieša baterija eksplodēja Artūra Grīnupa 1. simfonija. Pānikai līdzīgā reakcija “vecajā gvardē” ar P. Pečerski priekšgalā sociālismā netrenētām smadzenēm nemaz nav aptverama, jo skaņu krāsas, ar kurām A. Grīnups operēja, bija jau pirms pusgadsimta lietājuši impresionisti; #irony #dysphemism motīvu un figurāciju formulveida atkārtojumus mīlēja rakstīt arī M. Musorgskis. Dusmīgā sašutuma pamatā bija apstāklis, ka padomju režīma izaudzināts jauns komponists ar nevainojamu sociālo izcelsmi gluži bez kompleksiem uzdrošinājās pārmest pār bortu iesvaidītus sociālistiska reālisma mūzikas principus. Strikti un nepārprotami jaunajam autoram tika atgādināts, ka šie principi obligāti prasa: i) lietāt konservātīvo no tā sauktajiem Vīnes klasiķiem aizgūto temu izstrādājuma techniku simfoniskajās formās, 2) dot reālistisku satura rādītāju katrai kompozicijai, lai arī tajos gabalos, kam nav teksta, režīma uzraugi zinātu, kas katrā lappusē notiek. Tā kā mūzikas skaņu īpašības neatļauj nepārprotami secināt, vai kādas kompozicijas temu sacensībā uzvaru gūst kāda sarkanarmiešu vienība, futbola komanda, vai pat, Dievs nedod, kāda fašistu orda, tad komponistam neatliek nekas cits, kā mūzikālo temu kara reālistiskajām norisēm pievienot vēl arī sociālistisku definīciju. #irony To panāk itin viegli, ņemot par temu kādu boļševiku dziesmu, ko funkcionāri pazīst, kādu sarkanarmiešu maršu vai vislabāk kādas krievu sadzīves dziesmas meldiju. Vēlākais kopš 1948. gada 10. februāra, kad politbiroja loceklis A. Ždanovs Staļina uzdevumā obligāti pieprasīja šādu techniku lietāšanu padomju mūzikā — Nadježda Mandelštamma grāmatā Hope Abandoned pastāsta, ka Dimitrijam Šostakovičam Ždanovs personīgi nospēlējis uz klavierēm, kā padomju mūzikai turpmāk jāskan. Visi okupētās Latvijas komponisti verdziski bija sekojuši šīm pavēlēm. #dysphemism Te nu uzreiz kāds “jaunaiscilvēks” uzdrošinājās likt atskanēt savai partitūrai, kas ignorēja iesvaidītos dekrētus un pārsvieda it kā tiltu uz Jāņa Ivanova izteiksmīgo 5. simfoniju, ko Ivanovs Rīgā bija sarakstījis vēl vācu okupācijas laikā. #irony „Ždanovščinas” bargi strostots, J. Ivanovs šīs simfonijas „formālistiskos grēkus" sen bija nožēlojis un tūlīt izpircis ar Latgalei veltīto 6. simfoniju, kuras finālā ar braša lielinieku marša mūziku lika savā dzimtajā novadā iesoļot sarkanajiem “atbrīvotājiem.” #reph #irony #dysphemism Tikai ar chruščoviādes radīto vispārīgo apjukumu izskaidrojams, ka A. Grīnupa 1. simfoniju toreiz 1958. gadā tūlīt, tā sakot, neapraka krustcelēs, neizdzenot iepriekš tai cauri vampira mietu. #reph Tika iedarbināts oficiālās kritikas tribunāls. #dysphemism Nevarēja noliegt autora fainomenālo skaņraža talantu, suverēno spēju valdīt pār orķestra krāsām, rīkoties ar visu sarežģīto simfonisko aparātu. Bet A. Grīnups bija iedrošinājies rakstīt tīru mūziku un neko vairāk. Tad nu galveno ieganstu uzbrukumiem arī deva šķietamā noslēpumainība: autors negribot atklāt, uz kādiem sociāli reāliem faktiem vai tematiem viņa mūzika īsu attiecoties. Pēc A. Grīnupa 2. simfonijas uzveduma 1959. gadā režīma funkcionāru terrora spiediens vēl pastiprinājās. #dysphemism Autors toreiz varēja lasīt: Rodas iespaids, ka Artūra Grīnupa simfonijās ir kaut kādas konkrētas programmas, kas nav sevišķi saturīgas, maz saistītas ar dzīvi . . . Bet simfonija nevar un nedrīkst būt 'slepens' šāda veida 'programmu' izklāsts. Kādēļ nerakstīt pilnīgi 'atklātu' programmatisku mūziku, risinot sižetu? 
Tai pašā gadā (!) A. Grīnups nodeva atskaņojumam savu 3. simfoniju, kurā viņš vietām visai intensīvi bija lietājis atkārtoti kāpinātu figūru (ostinato) technikas. Ar to viņš pēc funkcionāru domām apliecināja mūzikālas domāšanas technoloģiskus trūkumus. Viņa pieeja īstenībai esot metafiziska, bet padomju mākslā nepieciešama dzīves dialektika. Jau sakarā ar 2. simfoniju A. Grīnupam pārmeta chaotisku, sadriskātu melodiju koncipēšanu. Manipulētās preses terrora spiediens, šķiet, nepalika bez ietekmes uz komponista psichi un savā 4. simfonijā 1960. gadā A. Grīnups mūzicēja sēru marša intonācijās, veidodams pavisam nevēlama rakstura asociatīvo arku, kurā atskanot vaidi, valdot izmisuma eksotika... tīksmināšanās par rūgtām vaimanām (oriģinālcitāti no okupētās Latvijas preses izdevumiem). Pēc 4. simfonijas A. Grīnups jutās spiests daļēji piekāpties režīma priekša. Savu mūziku viņš negribēja upurēt, idejisko patstāvību gan. Nākamajai simfonijai A. Grīnups pirmo reizi deva katēgoriski pieprasīto reālistiskās norises plānu — viņa 5. simfonijai bija lemts kļūt par vēsturisko Kauguru nemieru daudzkrāsainu ilustrāciju. Šim nolūkam tika izstrādāts vesels revolūcijas plāns ar stratēģiskas norises secībām: Prologs — Bestes krogā — Vīteļu ciemā — Dumpis Kauguru muižā — Cīņa bija velta — Epilogs. Taču arī šis rūpīgais plānojums nespēja 5. simfoniju glābt. Režīma uzraugus kaitināja A. Grīnupa mūzika kā tāda, jo tās inspirātīvie avoti nepakļāvās kontrolei, neatbilda padomju mākslas sistēmas šabloniem. Autoram pārmeta, ka viņš iedrošinājies attēlot dumpi andante tempā!, ka vispār programmatiskie daļu nosaukumi neizsaka saturu mūzikai (nepaklausīgais komponists tūliņ pārmainīja virsrakstu Cīņa bija velta pret Pēc sakāves), ka viņš pat nemēģina attēlot Kauguru notikumus un izteikt savu attieksmi pret tiem. A. Grīnupam būtu vajadzējis Kauguru drāmā, kas 1808. gadā nobeidzās traģiski, saskatīt priekšvēstis nākamajai „sociālisma uzvarai" un virzīt visu lietu pacilātā pozitīvisma gultnē. Kāds politisks, ētisks un estētisks netaktiskums, lai neteiktu vairāk... rakstīja Maskavas ieliktenis P. Pečerskis, un visi zināja, ka pēdējie trīs punktiņi varēja nozīmēt tikai „pretvalstisku darbību." #dysphemism Lieta kļuva nopietna. Kollēga Jānis Kaijaks jau bija iedzīvojies nepatikšanās pat ar daudz nevainīgākām lietām nekā revolūcionāru norišu attēlojumiem. Noticējis “atkusnim" un pakritizējis savā operetē Ceļš uz sirdi padomju apstākļus, Jānis Kaijaks nu posās ceļam uz Bernaulu Altaja apgabalā, lai darbotos turienes filharmonijā. #irony #euphemism A. Grīnups gribēja palikt Rīgā. Vajadzēja tātad kaut ko darīt. Tai pašā Kauguru simfonijas (1961.) gadā notika okupētās Latvijas komponistu 5. kongress. Lai pierādītu, ka saceltās aizdomas par ideoloģiski bīstamo “izmisuma eksotiku” ir nedibinātas, A. Grīnups pieteica kongresa koncertam savu simfonisko svītu Prieks. Notika pavisam kas negaidīts. Lasīdami koncerta programmās skaņdarba nosaukumu Prieks, klausītāji dzirdēja mūziku, kam ar prieku nebija itin nekāda sakara. Par spīti deklarātīvajam virsrakstam publika jutās konfrontēta ar izmisīgu, nepārprotamu “neprieku." Režīma klātesošie mūzikas ierēdņi A. Grīnupa svītas uzvedumu kvalificēja par nepatīkamu koncerta sensāciju, kas radījusi pilnīgu izbrīnu. Citi, kam bija sajēga par mākslas darbu inspirātīvajiem slāņojumiem un pamatojumiem, šai norisē saskatīja jaunu pierādījumu Artūra Grīnupa izcilajām mūzikālajām dotībām. Te acīm redzami manifestējās talants, kas nemaz nebija spējīgs uz pavēli aizbērt pats savu radošo straumju avotus. Un tieši to režīms no saviem māksliniekiem prasīja. Pasaciņa par toreizējo “atkusni," ko Rietumos dažviet daudzina vēl šobaltdien, pašā Padomju Savienībā noklusa tik ātri, ka jau 1962. gadā P. Pečerskis, pieminēdams A. Grīnupu kā atbaidošu piemēru, varēja rakstīt: #dysphemism Vienu var droši teikt — latviešu simfonisma ģenerāllīnija ir skaidra... To diktē pati īstenība, vēstures varenā gaita, komunisma ideālu uzvarām vainagotais apliecinājums ikdienas dzīvē un padomju cilvēka apziņa. Patiesi, tā šis simfonisms tad ari visu laiku skan. Kas bija šis Pēteris Pečerskis, kas gadiem ilgi autoritātīvi noteica latviešu skaņu mākslas būt vai nebūt? #reph Un ne jau okupētajā Latvijā vien. Labu tiesu Pečerska spriedumu paklausīgi pārņēma dažs labs mūzikas lietu aprakstītājs trimdā. To apliecina A. Grīnupa gadījums, jo nedaudzajos mūzikas rakstos trimdā, kuros A. Grīnups vispār pieminēts, ar vienu izņēmumu lasāmi tikai Pečerska pamfletu atgremojumi. #dysphemism P. Pečerskis dzimis Vīnē 1914. gadā “profesionāla revolūcionāra" ģimenē. Bērnības gadus viņš lielāko tiesu pavadījis ārzemēs, arī Rīgā, jo tēvs strādājis PSRS Ārējās tirdzniecības tautas komisariātā. Kopš 1932. gada P. Pečerskis dzīvojis Maskavā un kopš 1945. gada Rīgā, kur bijis vadošais padomju režīma mākslas normu paudējs — cenzors. Viņš piederēja funkcionāru kadram, ko pēc Otra pasaules kara okupācijas vara atveda uz Rīgu, lai veiktu latviešu mūzikas sovjetizāciju. Šai rakstā ietilpinātajos padomju preses citātos lasītājam ir izdevība vērot, cik kokaina un grubuļaina bija latviešu valoda, kādā Pečerskis Rīgā publicēja savus dekrētiem līdzīgos rakstus, kas, protams, nevarēja rasties bez tulku palīdzības. P. Pečerska persona Rīgas mūzikas hierarchijā izrādījās tik iesvaidīta, ka, rakstot viņa nekrologu Literatūrā un Mākslā, Vijai Briedei nācās teikumus ar Pečerska dzīves datiem burtiski pārņemt no oficiālā izziņu krājuma Padomju Latvijas mūzikas darbinieki. P. Pečerskis nomira 1974. gadā. Viņa nosirmojušā kollēgas Nilsa Grīnfelda bērnišķīgos rakstus Rīgā gan vēl iespiež, taču vairs neņem nopietni. “Veterāņu" slavā snauzdami, nīkst kādreizējie P. Pečerska līdzgaitnieki J. Ozoliņš un P. Smilga. Jaunākie komponisti, kā Romualds Grīnblats, kas vēlāk pavisam formāli iestiga sausā un abstraktā dodekafonijā, bet nedrīkstēja tapt rāts kā A. Grīnups, 
jo bija dzimis un dzīvojis Krievijā, bēgdams no smacīgās provinces, dodas atpakaļ uz plašo dzimteni. Arī Anatols Liepiņš atgriezās Maskavā, nodemonstrējis Rīgā diletantisku dažāda veida skatuves mūziku un piemiņai atstājis savu LPSR himnu, ko komponēt neviens pašmāju komponists nebija izrādījies cienīgs. Artūru Grīnupu Maskavā, protams, neviens nebūtu ņēmis pretī. Altajā un vēl tālāk laikam gan. Taču A. Grīnups, tāpat kā visi okupētās Latvijas komponisti, gribēja noturēties Rīgā, sajuzdams pat pārcelšanos uz kādu Latvijas provinces pilsētu kā pazemojumu. Nav šaubu, ka koruptīvā tendence padomju sistēmā, kur katrs domā tikai par savu labumu un mēģina ar iztapību izkalpot personisku profītu, ietekmēja arī Artūra Grīnupa nostāju. Viņš bija gan spilgta mūzikāla talanta īpašnieks, taču bez vēlēšanās iegūt fanātiķa vai pat mocekļa stigmas. A. Grīnupa tālākās skaņrades attīstība pēc 5. simfonijas liek spriest, ka viņš poco a poco nonāca absolūtas frustrācijas stāvoklī. Tā tika sadragāta kāda liela latviešu mūzikas cerība un neviena kollēģiāla balss neatskanēja okupētās Latvijas forumā, lai šo cerību aizstāvētu. #metonymy Režīms savu bargo kritiku neatsauca. J. Vītola skolniece Lija Krasinska, kas jau 1934. gadā no Latvijas aizbrauca uz PSRS un atgriezās kopā ar Pečerski 1945. gadā, vēl 1965. gadā apliecināja, ka pret Pečerska rakstītajiem A. Grīnupa mūzikas vērtējumiem esot “grūti iebilst." Artūrs Grīnups nedomāja kļūt par “telēnu, kas iet badīties ar ozolu." Viņš piemērojās. Viņš vēl sarakstīja dažas simfonijas un koncertus, taču skaņrakstā pamazām izdzisa motīvu inspirātīvais spilgtums, dzīvais instrumentālkolorīts un skaņrakstā īpatā plākšņojuma oriģinālitāte. Šī sastingšana konstatējama vēlākais 1967. gadā, kad A. Grīnups bija ticis jau tik tālu, ka varēja uzrakstīt režīma slavinājumu Kā Ļeņina sardzē — un šoreiz ar “pareizo mūziku." #irony Maskavas uzraugi varēja būt apmierināti. Atkal bija iedarbojusies likumība, kuru liedzas saskatīt vairums to trimdas kultūrsakarnieku, kas favorizē okupētās Latvijas pašreizējo mūziku. Nav tāda komponista, kas, teorētiski ņemot, četras stundas dienā spētu rakstīt vienu un otras četras — citu mūziku. Stāvoklis nemainās arī, ja laika posmu pagarina vai saīsina. Ja komponistam, teiksim, puse darba nedēļas jāpavada, ierakstot nošu lapās politiskiem šabloniem atbilstošu triviālu skaņrakstu, tad nav sagaidāms, ka darba nedēļas otrā pusē viņš spētu no šiem šabloniem atbrīvoties un rakstīt citu, individuāli iedvesmotu mūziku. To itin skaidri sajūt A. Grīnupa gadījumā arī okupētajā Latvijā. Tur pagrieziens jeb lūzums komponista skaņradē, kas konstatējams sešdesmitajos gados, izpaudās tik spilgti, ka nupat, 1975. gadā, rakstot par A. Grīnupu, pajaunajai mūzikas lietu aprakstītājai Ingrīdai Zemzarei bija pasprucis apzīmējums “vecmeistars," par ko citi “zinātnieki" I. Zemzari norāja. #irony Taču — kaut komponists A. Grīnups dzimis 1931. gadā — ja viņa interesantie skaņdarbi apsīka ap 1961. gadu, vai tad šāds “vecmeistara" titulējums ir tik aplams un nepareizs? Jau labu laiku šā raksta lasītājs būs nepacietīgi jautājis, kāda tad īsti bija šī “jaunācilvēka" Artūra Grīnupa mūzika, kas it kā draudēja savā laikā saārdīt visvarenās Padomju Savienības pamatus? Te piemērs no A. Grīnupa 5. simfonijas: 
Valdzina muzikālās izteiksmes tiešums, spēja gandrīz vai ikkatras nots mikrokosmā ielikt saistošu nozīmību. #space Skaņraksta forma nerodas vairs no parastajiem šabloniskajiem temu materiāla atšķaidījumiem, to veido organiski radniecīgu plākšņojumu secības. Mūzikas teikumu harmoniskais noenkurojums nebalstās vairs tā sauktajās kadencas pakāpju funkcijās, bet gan aug un raisās subjektīvu skaņu kompleksu terasēs. #space Cits 5. simfonijas piemērs parāda A. Grīnupa temu dziļo sakņojumu latvju tautas mūzikā: 
Tas ir viens no pavisam retajiem gadījumiem okupētās Latvijas komponistu darbos, kad latvju folkloras substances parādās ne vairs obligāti primitīvos, “ūdeņainos" citātos, bet gan pārkausētas individuālos mākslinieciskos veidolos. Skaidri novērojams, ka, taustoties pa tumsu, kas „ždanovščinas" laikā valdīja padomju mūzikā, A. Grīnups sākumā cīnījās ar ievērojamām grūtībām, meklēdams apmierinošus techniskus atrisinājumus savām inspirātīvajām iecerēm. Temu un motīvu architektoniku ne vienmēr izdevās pienācīgi līdzsvarot. Statisko harmoniju terases bieži palika amorfa skicējuma stadijā. Tā, piemēram, 5. simfonijas plašajās jomās, kuras aizpilda dažādas tā sauktā pamazinātā septakorda definīcijas, skaņraksta technikai veidojoties, labi var iedomāties vairāk vai mazāk blīvu skaņu ķekaru iedirbi. Pie šī mērķa komponists A. Grīnups nekad nenonāca. Skaņradi, kas zināmos nozīmīgos kompozitoriskos sektoros bija savā ziņā „gatavs" jau ar savu 1. simfoniju 1958. gadā, Rīgas kritiķiem pēc “autorkoncerta" 1975. gadā atlika nosaukt par mainīgu, meklējošu. Ja rakstos nebūtu dokumentēts, ka A. Grīnups piecus gadus mācījies Jāzepa Vītola Latvijas valsts konservātorijā un beidzis Ādolfa Skultes kompozicijas klasi, varētu domāt, ka ar viņa pirmajām simfonijām klajā nāca ļoti apdāvināts autodidakts. Ko īsti A. Grīnups iemācījās Ā. Skultes klasē? Kā tas nāca, ka vismaz formas klizmas A. Grīnups nevarēja nokārtot konservātorijas četrās sienās, kāpēc tās vajadzēja iznest uz koncertzāles podija un politizēt presē? #metonymy Kādēļ histēriskās kritikas trāpīja tikai jauno komponistu, bet ne konservātoriju, kas taču kā nekā nesa savu tiesu atbildības par absolventu? Acīm redzot Ā. Skulte bija jau uzcelts tik augstu padomju olimpā, ka pārmetumi viņam vairs nebija vēlami. #space #upisgood Pats P. Pečerskis bija deklarējis, ka Ā. Skulte savā simfonijā Ave sol esot ierakstījis krievu tautas dziesmu intonācijas, tātad atrodas likumsakarīgi uz sociāli reālās triviālmūzikas pozitīvisma ceļa. Atgriežoties 
pie A. Grīnupa gadījuma, atliek secināt, ka toreiz Ā. Skultes kompozicijas klasē nedz skolotājs gribēja zināt, kādu mūziku viņa skolnieks īsti tīko komponēt, nedz arī skolnieks gribēja atklāt savus patiesos skaņu nodomus. Tāda formāla, ierēdnieciska pieeja individa izglītībai un mākslinieka attīstībai ir gluži dabīga sabiedrības sistēmā, kuras locekļi paraduši cits no cita slēpt savas patiesās domas, it īpaši ja starp viņiem pastāv šķiru plaisa, kādu padomju režīms uzcēlis starp profesoru un studentu. Ja daudz, tad Ā. Skulte ar rezignētu nožēlu vēroja savā audzēknī slepenus, gruzdošus mūzikas brīvdomātāja impulsus, no kuriem pats sen bija atteicies oportūniska pašlabuma dēļ. Itin uzjautrinošā kārtā A. Grīnupa skaņdarbu formas problēmas, par kurām konservātorijā netika interesēties Ā. Skultem, sāka risināt diriģents Leons Reiters, kas pārcēlās no Stokholmas uz Rīgu tieši 1958. — A. Grīnupa 1. simfonijas gadā. Trimdas zālainajās ganībās klimstot, L. Reiteram tomēr bija pavēries drusku plašāks skats mūzikas lietās nekā padomju mākslas tuksnesī slāpstošajiem rīdziniekiem. #irony Gadu gaitā, vadoties no L. Reitera padomiem, A. Grīnups savās vecajās simfonijās šo to pārstatīja, pārkārtoja, nogludināja. Vai tas bija nepieciešami un nāca A. Grīnupa mūzikai par labu, rādīs nākotne. Katrā ziņā L. Reitera ierosinātie rediģējumi deva ieganstus A. Grīnupa partitūras ar lielākām laika atstarpēm šad tad atskaņot no jauna. 1975./76. gada ziemas sezonas sākumā A. Grīnupa „autorkoncerta" ietvaros L. Reiters diriģēja atkal jaunu 3. simfonijas redakciju, pie kam izrādījās, ka A. Grīnupa mūzika ietekmējusi klausītājos krietni vairāk nekā L. Reitera diriģēšanas māksla, kurā būtu gribējies dzirdēt stingrāku varu par skaņu straumi. Diriģentam īsti neizdevās to savaldīt un novadīt līdz klausītājiem. Beidzot, beidzot Guntars Pupa par 3. simfoniju Literatūrā un Mākslā drīkstēja rakstīt: Grūti saprast, kā šis emocionālais, vislabākajā nozīmē demokrātiskais skaņdarbs savā laikā tik bargi kritizēts . . . Simfonijas rašanos vadījušas patiesas izjūtas, spēcīgs pārdzīvojums, un tā ir tās lielākā vērtība. 

Komponistam A. Grīnupam šī atzinība nāk pārāk vēlu. Par vēlu arī latviešu mūzikai. Kopš gadiem frustrētais skaņradis atteicies no savai individuālitātei adekvātiem skaņraksta veidoliem: melodiskā tiešuma, harmonisko terašu plākšņojuma, ostinato sektoriem. #space Viņš pievērsies kamermūzikai, māksloti sašaurinādams savas skaņu iztēles apvārsni. #space Sulīgās dinamikas vietā ieviesies lineāri abstrakts sausums. #space Tas nepārprotami liecina par novēršanos no dzīvajiem, subjektīvi spilgtajiem skaņu avotiem, došanos sava veida iekšējā emigrācijā. #space Vai Grīnupu no tās ceļš jebkad vēl vedīs atpakaļ? Jāšaubās. #space Ārējie apstākļi nerādās labvēlīgi jebkādai virziena maiņai. #space lekļauts visu pārējo okupētās Rīgas komponistu-ierēdņu-ansamblī, A. Grīnups turpinās augstos režīma svētkos ar triviālmūziku apdziedāt boļševiku partiju un tās varoņus un klausīsies savu jaunības darbu sporādiskajos atskaņojumos kā atbalsīs iz sen pazaudētās paradīzes. #dysphemism #reph Krievu okupantu režīms A. Grīnupa gadījumā uzskatāmi parādījis, kādiem brutāliem līdzekļiem un cik nesaudzīgi tas vēršas pret atsevišķu individuāli spilgtu mākslinieku, kā arī pret veselas tautas gara izpausmju suverenām potencēm. A. Grīnups ir tikai viens — bet nebūt ne vienīgais — kāpslis lejupceļā, kas ved uz latvju nacionālās kultūras izskaušanu un jaunās “padomju kultūras" ieviešanu Latvijas ģeogrāfiskajā telpā. #space Rūgti maldītos tas lasītājs, kas, izlasījis pēdējās lappuses, še teiktu: tā visa taču ir pērno gadu kūla! A. Grīnupam neveicās, tas tiesa, viņš nelaikā kļuva “vecmeistars.” #irony Bet tagad Rīgas koncertu programmās parādījušies jauni vārdi, jauni darbi. Tādam lasītājam der pārlasīt neseno “Uzvaras svētku" gluži svaigo rezolūciju (Literatūra un Māksla 1950.-19 .), ko 1975. gada 6. maijā Rīgas Komponistu savienībā vienprātīgi pieņēma visi jaunie un visi vecie komponisti ar A. Grīnupu vidū: 
Uzlikt par pienākumu Komponistu savienības valdei vēl mērķtiecīgāk atdzīvināt visu mūsdienu Padomju Latvijas komponistu daiļradi laikmetīgās tēmas jomā. Pievērst lielāku uzmanību jaunās paaudzes komponistu idejiski mākslinieciskajai izaugsmei, vairot viņu daiļradē pilnvērtīgāku padomju patriotisma ideālu apliecinājumu.

Padomju Savienībā pieņemtās rezolūcijas nebūt nepaliek tikai tukšas runas vien. To satura reālais īstenojums nereti iznāk vēl daudz drausmīgāks, nekā tas vārdos lasāms uz papīra.
VĒRA LIEKAMS APBALVOJUMS 
Rīgas laikraksts Literatūra un Māksla 1977. gada 8. aprīlī ziņo, ka komponistu Paulu Dambi PSRS Kultūras ministrija apbalvojusi ar A. Aleksandrova sudraba medaļu. 

P. Dambja dziesmas dziedātas arī trimdas koncertos un viņa vārds bieži pieminēts mūsu presē. Medaļu P. Dambis saņēmis par televīzijas monodrāmu Vēstules nākamībai, ko bija veltījis trīsdesmitajai gadadienai kopš uzvaras pār fašistisko Vāciju. Monodrāmai tekstu deva Vitāls Oga (Hitlers nāks ar milzu soļiem / cauri prūšiem, pāri poliem). Rīgas Komponistu savienībā P. Dambis veic komunistu partijas organizācijas sekretāra pienākumus, tādēļ saprotams, ka starp apbalvojuma ierosinātājiem ir arī Padomju armijas un jūras kara flotes galvenā politiskā pārvalde. Apbalvojums, cerams, kompensēs komponista vilšanos, ko sagādāja viņa operas Spārni uzvedums 1976. gadā Rīgas operā. 1946. gadā mirušais Aleksandrs Aleksandrovs, kura medaļu P. Dambis saņēmis, savu karjēru iesāka, dziedādams Kazaņas katedrāles un cara galma koros. Pēc pirmā pasaules kara viņš cītīgi darbojās paidagoģijā un komponēja operas, simfonisko mūziku un dziesmas. Īstais darba lauks A. Aleksandrovam pavērās 1929. gadā, kad viņš pārņēma labi pazīstamā Sarkanarmijas dziesmu un deju ansambļa vadību. Šī ansambļa repertuārs un stils kļuvis par paraugu sociālistiskai reālistiskās mūzikas produkcijai visā Padomju Savienībā. Par boļševiku partijas himnas uzrakstīšanu, kas pašlaik ir ari PSRS valsts himna, A. Aleksandrovs saņēma Ļeņina ordeni un tika paaugstināts par ģenerālmajoru. Viņa vārdā nosaukto medaļu piešķir PSRS mērogā par izciliem nopelniem mūzikas dzīves sovjetizācijā. G. R. 

100 “Latvju Mūzika” nr. 10 (01.01.1978.) | G. R.
LONGĪNA APKALNA SIMFONIJA GAUJA 
Simfonijas Gauja skaņraksts analizējams sakarā ar līdzšinējās latvju simfoniskās mūzikas tradicijām un arī ar konkrētiem latvju mūzikas folkloras elementiem. Šī ar skaņdarba pamatkonceptu identiskā saistība neļāva autoram veidot savu simfoniju pēc 18. vai 19. gadsimtā izstrādātiem formu šabloniem, ko vienā veidā dēvē par Berlīnes skolu, citā par Vīnes klasiku. Simfonijā Gauja mēģināts atrisināt formas problēmas no īpatnēji latviskiem aspektiem, kam sekojot, radies noapaļots instrumentāls skaņdarbs ar četrām gan atšķirīgām, tomēr organiski saderīgām daļām. Partitūras harmoniskais spektrs izmanto iespējas, kas iegūtas pēc mūzikas sēriju techniku apgūšanas. Kaut skaņu krāsās bieži pavīd trijskaņu konstrukcijas, to dispozicijas allaž ir poliharmoniskas stateniskajā plāksnē. Poliritmika nereti nosaka skaņraksta lineāros sabiezinājumus. Melodiju struktūrās nav nevienas dodekafonas tēmas. lespējams, ka šāds autora mēģinājums specifiski latviskas simfonijformas jomā ne visās partitūras lappusēs uzskatāms par pilnīgi izdevušos. Taču autors nedomā izdarīt simfonijā kādas pārmaiņas. Asociātīvais simfonijas nosaukums Gauja norāda uz inspirātīvo pamatni, uz kuras paceļas četrdaļīgā skaņu celtne. #space lllustrātīvu elementu tajā nav. Simfonijā tātad nav attēlotas pazīstamās Latvijas upes kontūras, tur iestrādāts šī dabas fainomena princips savā esenciālajā būtībā: mūžīgā polāritāte starp padebešiem un ūdeņiem, starp zemi un cilvēkiem. Simfoniju pirmatskaņoja 4. Eiropas latviešu dziesmu svētkos Londonā autora vadībā; tā komponēta 1976. gadā, nevis 1977. gadā, kā tas bija iespiests programmās. Simfonijas Gauja mūzikā iestrādāts trejāda rakstura temu materiāls: (I) tēmas, kas izaug no koncentrētiem iedīgļiem un kas savieno visus simfonijas posmus; (II) tēmas, kas ir visai īsas un atkārtojas kā sava veida signāli; (III) temu resp. melodiju posmi, kam piemīt intermediju jeb interlūdiju raksturs, kas komentē (I) temu grupu un vajadzīgā vietā un reizē noapaļo simfonisko formu. Simfonijas pirmajai daļai dots nosaukums Laghi luccichi — zvīļojošie ezeri. Mūzikas plūdums pielīdzināts ūdeņu elementārajam raksturam. Izgaismotas reflektīvās attieksmes starp mākoņiem un ūdens klajiem. Zemtekstā ir arī latvju teikas par ezeriem, kas kādreiz esot pacēlušies gaisos, un padebešiem, kas nolaidušies zemē. Simfoniju ievada (II) temu grupai piederīgs atkārtots signāls, kas iespējami šaurā skaņas apjomā (flautas tonis paaugstinās par vienu ceturtdaļu) vēstī par matērijas iekustēšanos. Ir radies impulss starp debesīm un zemi. Virs klusinātu vijoļu kompleksa virmojuma parādās (I) grupai piederīgā plaši plūstošā tema (a,) savā visvienkāršākajā veidā: 
Pēc divpadsmit taktīm šis motīvs, transportēts orķestra galējā diskantā, iekļaujas bez paātrinājuma poliharmoniskajā kompleksā, kas raksturīgs visai simfonijai: 
Nākamajā vienpadsmit taktu posmā šis komplekss sāk izvērsties dažādi ritmizētos variantos, līdz mežragu sekstets aizsāk harmoniski visai patstāvīgas tās pašas tēmas materiāla sekvences sekstakordu dispozicijās: 
Matērijas sabiezināšanās simfonijas skaņrakstā, kurai šai vietā, protams, ir arī simboliski programmatiska nozīme, noved pie (a) temu materiāla koncentrēšanās pirmajā orķestra tutti kodā kuras smagi zvilnošos, traģiskos akordus pārtrauc atkārtotais trombu (trompēšu) signāls (x). Tad sākas (a) materiāla reprize, pie kam ikkatras takts sākumā dominē draudīgs trimpanu tremolo < s//z 
Pēc divdesmit divām taktīm, kurās sekvenču veidā izstrādāts šā motīva kāpinājums, kulminācijā parādās jauna (b) temu materiāla iedīglis: 
Šo motīvu spilgti iezīmē vijoles, kamēr tai pašā laikā basa instrumenti spēlē smagas dramatiska rakstura ostinato figūras. Simfonijas pirmās daļas finālu raksturo tematiska duālitāte, kurā pār liktenīgi noslēpumainu, traģisku dzelmju tumsu lidinās zemei neaizsniedzami padebeši. Partitūrā šis posms parādīts vairākos visumā vienāda tempa sekvenčveida kompleksos, izmantojot (a) un (b) temu materiālus. Visas pirmās daļas uzbūve ietverama šādā formulā: x + a, + a2 + as + b, + a4 + b2 + — a5 

Otrai simfonijas daļai Rigagnoli crescenti dots scherzando raksturs. Gandrīz visu šīs daļas pirmo pusi aizņem koka pūtēju solistiskas invencijas. Pēc nelielas fagota figūrācijas iesākumā klarnete spēlē temu: 
Šis tēmas itin atonāls izstrādājums aizpilda apmēram četrdesmit sekojošās taktis. Novirzieni veseltoņu skālās, ko galvenokārt veic lielā un mazā flauta, noved pie jaunas tēmas: 
Šī tema ir tiešs latvju folkloras citāts, kas ņemts no E. Melngaiļa Latviešu mūzikas folkloras materiāliem ll. Tās parādīšanos partitūrā iepriekš pavēstī kontrapunktiskā oriģināltema: 
Nepārtraukti abu temu savijumi arvien kāpinās. #space Pēdējās trīsdesmit taktīs temu savijumu vēl papildina ritma kontrasts 3:4 pilnā orķestrī (—Simfonijas otras daļas uzbūve formulējama šādi: c, + c 2 + ej . d, e2 e3 Trešajā daļā — Il fiume — mūzika plūst kā straume. levadā atskan trombona solo, kas atvasināts no(a) temu materiāla, šeit pārskatāmības nolūkā tiek apzīmēts ar (fi): 

Tūlītējā trombas (trompētes) atbilde norāda, kā šis melodiskais materiāls tiks izvērsts nākamajās partitūras lappusēs: 
Šo abu tonāli atšķirīgo temu izstrādājums parādīts sinchronos lineāros veidolos; arī īpašais poliharmoniskais materiāla raksturs neizzūd. Tā rodas plaši izvērsta melodiska kulminācija, kurā dominē augstie stīgu instrumenti. #space Motīvu iedīglis tapināts no simfonijas pirmās daļas (b) materiāla: 
Šis posms izvēršas par vienu no visnozīmīgākajiem visā simfonijā un spēlējams ļoti plaši: 
Trešās daļas iesākuma mūzikas reminiscences trombonos (f,) vēstī šī posma izskaņu un noved pie intermedijas, kas aizņem nākamās piecdesmit sešas taktis simfonijas partitūrā. Šim posmam dots klasiskas barkarolas raksturs: 
Barkarolai, kurā latviešu klausitājies viegli sazīmēs ļoti pazīstamās Gaujas dziesmas parafrazi, izkomponēti trīs panti ar solo trombona starpspēlēm. Barkarolas pantu dažādos harmonizējumus spēlē mežragu sekstets sadalītu vijoļpartiju pavadījumā. Mežragu akordi un pavadījuma krāsas veido iezīmīgu poliharmonisku pretstatu. Ar šo barkarolu “straume sasniedz ieteku" — nobeidzas simfonijas trešā daļa. Tās uzbūves formula: f, + f, + f5 + f4 + f5 + g i + g« + fe + h, + h, + hs + i Divpadsmittaktīgs blīvas mūzikas ievads, kas reizē ir arī trešās daļas izskaņa un tādēļ analizes formulā atstāts pie trešās daļas kā (i), noved pie simfonijas ceturtās daļas Lo sbocco (j,), kura sākas ar spēcīgu tam-tama sitienu un arpas arpedžijām. Temps kļūst vēl plašāks. Metalla pūtēju pilns ansamblis tūlīt intonē vienu no šīs daļas galvenajām tēmām: 
Šī tema allaž harmonizēta kompleksās veseltoņu struktūrās. Ar veseltoņu tritonu saistīta arī romantiskāk iekrāsotā blaku tema: 
Pēc abu temu iestrādājuma simfonijas trešās daļas struktūrā mežragi pirmo reizi atskaņo simfonijas beigu daļas galveno temu: 
Spēcīgi instrumentētajos augšminēto temu savijumos, kuros atkal netrūkst (x) signāltrombu, iestarpinātas liegas blaku tēmas, kas dod vielu visai atšķirīgām, nereti žilbīgi virmojošām starpspēlēm (formas analizē šeit ar (j) apzīmējumu). Viena šāda tema: 
Temu (k) un (l) reprizes noved pirms simfonijas beigu kāpinājuma pie visai izteiksmīga stīdzinieku posma: 
Ar šo dziedājumu plašā straume it kā atvadās no zemes un sagatavojas celties pret debesīm #reph — visas kustības iesākumu un galu. Mūzika, ieplūdusi atpakaļ transcendentālajā virmojumā, šoreiz daudz košāka un varenāka nekā sākuma ezeru mistērijā. Simfonijas nobeigumam viscaur raksturīgas ļod virtuozas vijoļu pasāžas, virs kurām pulsē drusku modificēta simfonijas pirmās daļas tema (a): #space
Šajā poliharmoniskajā un polimetriskajā struktūrā visi metallpūtēji intonē largo finālu: 
Skaņu celtnes iekšējo struktūru simfonijas pašās beidzamajās taktīs balsta motīvi (o2) un (o3), kas radušies no sākotnējā (a) temu materiāla. Simfonijas ceturtās daļas uzbūve drusku kompleksāka nekā pārējās daļās: 
2 Js °i j4 + U + js + ji + j? + js + h 
G. R. 

101 “Latvju Mūzika” nr. 10 (01.01.1978.) | Knuts Lesiņš
STARP DIVIEM PIRMATSKAŅOJUMIEM 
Knuts Lesiņš 
Manu stāstījumu varētu saukt arī: Starp diviem ģenerālmēģinājumiem.* Tiem, protams, sekoja pirmatskaņojumi. Bet mēģinājumi ir reizēm interesantāki; diriģents liek dažus posmus atkārtot, var izsekot viņa nodomiem un pamatīgāk iedziļināties mūzikā. Tāda iepazīšanās ar jauniem darbiem ir ne vien interesanta, bet pat nepieciešama. Pirmais ģenerālmēģinājums, kas palicis spilgti prātā, bija Jāņa Kalniņa operai Hamlets Latvijas Nacionālajā operā 1936. gada februārī; otrs — 1973- gada 31. augustā Klīvlandē (ASV), mūsu dziesmu svētku simtgadē: simfoniskās mūzikas koncerta ģenerālmēģinājums, sagatavojot pirmatskaņojumam Jāņa Kalniņa III simfoniju. Bet starp šiem mēģinājumiem ir liela gadu atstarpe, kurā daudz kas noticis. Bija savas līdzības, kaut dažas nejaušas. Latvijā Kalniņš bija komponējis trīs operas, tagad ir triju simfoniju autors. Pēc pirmās operas — Annas Brigaderes pasakas Lolitas brīnumputns uzveduma 1934. gadā — Hamlets bija spožākais Kalniņa sniegums: līdz tam nedzirdēta moderna mūzika, jauna stila skatuves uzvedums pretstatā agrākajiem tradicionāliem inscenējumiem ar nolaižamām un paceļamām dekorācijām. Pēc ģenerālmēģinājuma, kas, kā parasti, ievilkās līdz pievakarei, mūzikas kritiķi, konservātoristi un citi mēģinājumā ielaistie mākslinieki ilgi pārsprieda, sarunājās par to. Bija pacilāta liela notikuma priekšsajūta. #upisgood Par Hamletu ļoti ieinteresējās arī slavenais diriģents Kleibers (tagad jau miris), kam ap to pašu laiku gadījās operā būt par viesdiriģentu simfoniskā koncertā un apmeklēt Hamleta pirmizrādi. Tā sākās draudzīgas attieksmes, kas padziļinājās, Kalniņam ar piecu latviešu rūpnieku stipendiju uzturoties Austrijā, un pamudināja Kleiberu ierasties uz Kalniņa trešās operas Ugunī pirmuzvedumu 1937. gadā. Tā tas bija toreiz dzimtenē ... Latviešu operām latviešu orķestris, pirmizrādes publika un notikuma spožums. Ko nozīmē pašu latviešu operas, pašu orķestra zaudējums, to tikai tagad ārpus dzimtenes apjaušam, sevišķi komponisti, kam ir spējas rakstīt operas vai simfoniskus darbus. Arī dziesmu svētku simtgades simfoniskās mūzikas koncerts bija izcils un patīkams notikums. Bez Kalniņa III simfonijas atskaņoja arī viņa Latviešu dziesmu svētku uvertīru, T. Ķēniņa darbu orķestrim un klavierēm ar mūsu jauno meistarpianistu Arturu Ozoliņu. Par spīti programmas modernajai ievirzei koncerts bija labi apmeklēts un sumināts. Tikai mūziķi bija gadījuma rakstura vienība, šim notikumam algoti, kam trūka pašmāju vides un mūzikālas intereses. Starp citu, atskanēja arī kādi sirsnīgi vārdi angliski. Mēģinājumā bija kāds kanādietis no Fredriktonas, kas ar zināmu lepnumu pamāja uz diriģenta pusi, ar mani sasveicinoties: Our Music Man, viņš teica. Šie vārdi atklāja, kādu darbu viņš veicis, cik iemīļots Jānis Kalniņš kļuvis svešā vidē, ierazdamies 1948. gadā Fredriktonā, lai tur kļūtu par ērģelnieku un skolotāju — kolledžas mūzikas paidagogu — un 1952. gadā paša nodibināta un izveidota (sākumā Fredriktonas) Jaunbranzvikas orķestra vadītāju. Citēju paša komponista humoristisko ieceļošanas vārsmu: Bet es uz Fredriktonu braucu, Tur būšu tālāk trimdinieks. Es operai ardievas saucu Un kļūstu atkal — ērģelnieks. 
Šīs ir beigu rindas no paprāva ceļojuma apraksta dzejoļa, kas tika pavairots īpašā izdevumā ierobežotā metienā... Vēl man palicis prātā kāds “dzejas nedarbs," veltīts komponista latviešu valodas skolotājam Kārlim Krūzam: Šis ir dzejnieks Kārlis Krūza, kam rakstot allaž zimul's lūza, trioletos viņa mūza. Komponists spēj sacerēt asprātīgus ekspromptus, teikt galda runas, imitēt citu personu īpato runas veidu, starp citu, sava skolotāja prof. Jāzepa Vītola, zīmēt arī karikatūras, daudzkārt iepriecinot savus draugus. Esmu viņu arī dzirdējis sakām: Reizēm — jo man skumjāk, jo vairāk cenšos būt jautrs. Lielāko tiesu Kalniņa humors nāk negaidot, spontāni, izraisoties no gluži necila notikuma, kā, piemēram, atvainošanās, kādās viesībās ierodoties, ka laika trakuma dēļ bijis spiests atnākt darba uzvalkā, t.i., frakā, tieši no operas, kur diriģējis izrādi. Rīgā viņam bija arī albums ar laikrakstos un žurnālos pamanīto iespiedumkļūdu izgriezumiem, kas būtu neaizstājama viela mūsu preses vēsturei. Šķiroties no Latvijas, mums vairs neiznāca satikties. Vācijā nokļuvām dažādās okupācijas zonās, bet reizēm mūsu ceļi šķērsojās gluži negaidītā kārtā. Komponists apbraukāja latviešu nometnes kā pavadītājs koncertos, es piedalījos literāros sarīkojumos. Un tā kādas nometnes mākslinieku naktsmītnē, atšķirot viesu grāmatu, manu uzmanību saistīja pazīstamais plaša vēriena rokraksts ar pantiņu: Bij tumša nakts, Un viena blakts... 
No nometnes šķiroties, man atlika tikai pierakstīt klāt: Bij atkal nakts, Tā pati blakts... Žēl, liekas, ka šī grāmata kaut kur neziņā noklīdusi, tur bija arī citi jauki ieraksti. Lielākā daļa mūziķu, ko esmu pazinis, vispār bija joku cienītāji. Nezinu, ar ko tas tieši izskaidrojams, varbūt ar kādreiz kāzās noklausītu kāda lauku tēvoča spriedumu: „Kas tad tāds mākslinieks īsti ir? Nu tāds lustīgs nabags, vairāk nekas..." Bet atgriezīsimies pie “lustīgo nabagu” labākajiem gadiem! Tā paša Hamleta pirmizrādes gada (1936.) rudenī es kļuvu par Latvijas Nacionālās operas drāmaturgu. Bija vairāki gadi, kad ar Jāni Kalniņu satikāmies gandrīz ik dienas. 
Manos uzdevumos ietilpa apcerēt un paskaidrot operu uzvedumus programmas grāmatiņās, laikrakstos, radiofona pārraidījumos, tulkot operu tekstus, reizēm pat sacerēt. Pirmā sadarbība ar komponistu notika viņa operā Ugunī. Pēc pāris izrādēm likās, ka operas sākumā Edgaram (lomu dziedāja Mariss Vētra) vajadzētu kāda sparīga melodiska dziedājuma. Apspriedās direktors, režisors, komponists pievienojās. Man uzdeva sacerēt tekstu. Apmēram nedēļas laikā radās Edgara ārija. Komponista vēlēšanās bija, lai beigās būtu kāda rinda atkārtojama ar Kristīnes vārdu. Nevarēju nekad iedomāties, ka man nāksies kaut ko iedzejot Blaumaņa drāmā. Te nu skanēja manas rindas: Kristīn, ak dārgā', vienīgi tu būsi man dienās un nedienās līdz. Kristīnes āriju un dziesmiņu Manā dārzā, dārziņā, kas pēc noskaņas varētu būt tautasdziesma, 1939. gadā iespieda ar baltvācu dzejnieces Martas von der Grūbes teksta tulkojumu vācu valodā (O. Krolla apgāds). Ugunī ļoti atšķīrās no Hamleta ar melodisko rečitātīvu, sarunas valodu, vienkāršu, viegli uztveramu romantisku mūziku. Tā bija pirmā latviešu opera ar reāliem raksturiem uz skatuves, pretstats mūsu agrāko operu teiksmainībai un fantastikai. Visām trim pieminētajām operām komponists pats bija veidojis libretus, ar labu skatuvisku atjautu veikdams īsinājumus ir Annas Brigaderes, ir Šēkspira, ir Blaumaņa darbos. Dažus gadus vēlāk viņš atkal domāja par jaunu operu. Pārcilājot iespējamos sižetus, apstājāmies pie Raiņa Jāzepa un viņa brāļiem. Es šoreiz sagatavoju libretu, komponists sāka strādāt gar pirmo cēlienu. Bet pienāca pēdējais kara gads, Rīgas evakuācija, un visi mūsu nodomi pajuka. 
Apcerējot Jāna Kalniņa mūziku, jāteic, ka man vislabāk pazīstama skatuvei komponētā — operas un baleti — taisni tā, ko vairs nevaram noklausīties. Visu šo darbu partitūras palikušas Rīgā, operas bibliotēkā, un, cerams, saglabājušās. Ugunī pēckara gados uzvesta Liepājas operā un — kāda amatieru ansambļa iestudējumā — kādas arodbiedrības zālē. Baletus Rudens, Lakstīgala un roze Nacionālajā operā uzveda 1938. gadā. Pēdējā sešas dejas apvienotas orķestra svītā. Lakstīgalas un rozes klavierizvilkums ir vienīgais, ko no minētajiem darbiem komponistam izdevies paņemt līdz. Šī baleta izrāde bija pēdējā Latvijas Nacionālajā operā 1944. gada rudenī. Komponēt operu, lai tā būtu dzīvot spējīgs skatuves darbs, nav iespējams bez sevišķa talanta, kāds ne allaž piemīt operu komponistiem. Ar slaveniem vārdiem un neveiksmēm pilna operas vēsture. Un dažkārt jaunības darbi ir tikai pieredzes krāšanai. Jānis Kalniņš kļuva par Latvijas Nacionālās operas diriģentu 1933. gadā, bet ar skatuvi viņš sadraudzējās jau priekš desmit gadiem, strādājot par diriģentu Latvijas Nacionālajā teātrī. #metonymy Šai amatā viņš iekļuva vēl nepilngadīgs un jau konservātorista gados, tādēļ līgums bija jāparaksta tēvam Alfrēdam Kalniņam. Teātra orķestris ir maza vienība, un lugām komponētā mūzika parasti kalpo zināmām režijas prasībām. Tādēļ no teātrī desmit gados komponētās mūzikas turpat 50 skatuves uzvedumiem J. Kalniņš vēlāk izmantojis ļoti maz. Tomēr visas trīs operas radušās skatuves uzvedumu ietekmē, tāpat pievēršanās Jāzepam un viņa brāļiem. Visi J. Kalniņa skatuves darbi — operas un baleti — bijuši ļoti sekmīgi. Man nav kaut cik pilnīgu Nacionālās operas uzvedumu datu, atskaitot dažus manis paša sarakstītajā grāmatā Sejas un problēmas latviešu mūzikā, kas iznāca 1939. gadā. To pašķirstot, pamanīju, ka Lolitas brīnumputns izrādīts 37 reizes, Hamlets 28, Ugunī 25, bet tie, kā jau minēju, ir dati līdz 1939. gadam. Abu pēdējo operu izrāžu skaitam jābūt daudz lielākam. Ne katra latviešu komponista opera palika repertuārā, dažai bija tikai neliels izrāžu skaits. Tā Jāņa Medina Dievi un cilvēki, Alfr. Kalniņa Salinieki (otrreiz pārstrādāta un uzvesta ar nosaukumu Dzimtenes atmoda) piedzīvoja 13 izrāžu. lemīļota kļuva Alfrēda Kalniņa Baņuta, ko iestudēja par jaunu tais gados, kad strādāju operā. Bet tēvs, zināms, bija priecīgs par dēla panākumiem un ar savu raksturīgo pussmiekla smaidu, iesirmo bārdu glaudīdams, mēdza piezīmēt: Kas nu es vairs par komponistu! Esmu tikai slavena komponista tēvs. Pārskatot mūsu neatkarības laika operu uzvedumus, jāsaka, ka Jānis Kalniņš bija vissekmīgākais, nopietni vērtējamais Latvijas patstāvības laikā izaugušās paaudzes operkomponists. Pie tam katrai operai bija citāda pieeja, citāds mūzikas stils, kas sakļāvās ar operas sižetu un vielu. Viņa mūzika, sevišķi Hamletā, skanēja moderni. Otrā cēlienā, dejas mūzikā, pat ieskanējās moderno deju ritms. Bet cik smeldzīgs un izmisīgs bija Hamleta monologs, cik melodisks, traģisks Ofelijas dziedājums! Tik, pretstatā, jautra bija kapraču dziesma: Kad biju jauns, kad biju jauns, tad mīlēju, man šķita . . . Hamlets, to dzirdot, saka: Rok kapu un dzied tik jautri. Šī dziesmiņa bija vienīgais aizguvums no kādreiz teātrim komponētās mūzikas. Kādā operas izrādē tā beidzās ar gluži negaidītu jautrību. Kapraču lomu tēlotāji bija Al. Kortāns un R. Pelle, baritons un tenors. Dziesmiņas beigās abi saka: Lēksim bedrē! Kāda iepriekš baudīta stingrāka malka ietekmē Kortāns nobeidza jau pirmo pantu ar 
Lēksim bedrē! un ielēca arī. Pelle domāja, ka viņam vienam nebūtu labi palikt uz skatuves un lēca līdzi. Orķestra pavadījums palika bez melodijas. Šīs ir tādas reizes, kad arī diriģentam gribētos ielēkt kādā bedrē! #reph Konservātorista gados Jānis Kalniņš pētīja Skrabina, Stravinska, R. Štrausa, Honegera, Šēnberga u.c. autoru mūziku, ar dažu aizraudamies, līdzīgi citiem kompozicijas klases audzēkņiem, kas paši rīkoja referātu vakarus, iztirzādami jaunākos mūzikas virzienus. Kompozicijas klases vadītājs Jāzeps Vītols ne visai cienīja jaunlaiku eksperimentus, bet pēc zināmas technikas apgūšanas ļāva katram audzēknim iet savu ceļu. Jānis Kalniņš bija mūsu jaunās mūzikas komponistu pašā priekšgalā. Bet modernisma vārds maina savu saturu. Visi iepriekš minētie komponisti un daudzi citi, kas ietekmēja modernās mūzikas strāvojumus šī gadsimta 20. gadu sākumā, ir dzimuši pagājušajā gadsimtā. Tagad atzīmē divpadsmit toņu un seriālās sistēmas sācēja Arnolda Šēnberga dzimšanas simtgadi, tāpat amerikāņi piemin sava modernista Čārlza Aivza (Charles Ives) simtgadi. Tā — lielākā daļa to strāvojumu, kurus mēs saucam par moderniem, ir krietni veci un, pēc pašreizējās elektroniskās un citāda veida eksperimentu mērauklas, nemaz nepārstāv jaunāko moderno mūziku, ko kāds amerikāņu kritiķis nosaucis par space music (pasaules telpas mūziku), jo koncertzālēs starp tās retajiem cienītājiem esot daudz telpas... #space #irony Un nav jau arī tā, kā mūs reizēm cenšas pārliecināt, ka tikai jaunais un citādais mūzikā ir nozīmīgs. Šēnbergu kritika ieteic, bet romantiķi Rachmaņinovu, kam simtgade apritēja pagājušajā gadā, visur atskaņo. Tāpat somu Sibēliju, kas tikai trīs gadi jaunāks par franču impresionisma radītāju Debisī, bet nemaz nav sekojis sava laikabiedra idejām. Pievēršoties mūsu mūzikas gaitām, jāsaka, ka mūsu oriģinālmūzika vispār tikai sākās pirms 100 gadiem, apmēram ar pirmajiem dziesmu svētkiem. Nesen atzīmējām Em. Melngaiļa dzimšanas simtgadi. Atceros: Jānis Kalniņš kādreiz izsacījās, ka jaunības gados radusies tieksme parādīt katrā saskaņā, katrā akordā kaut ko jaunu, nebijušu, modernu. Tā reizēm traucējusi viņu sekot savam iekšējam radīšanas impulsam. #space Vēlāk viņa stilā diezgan krasi jaušam pagriezienu vienkāršībai, romantikas virzienā, kas izpaudās operā Ugunī, baletos un ap to pašu laiku komponētās 13 solo dziesmās ar K. Skalbes, J. Ziemeļnieka, P. Rozīša, J. Akurātera u.c. tekstiem. Tie ir reliģiozi, liktenīgu ciešanu, sirds skaidrības, mīlestības motīvi. Šīs 13 dziesmas iespiestas un apzīmē zināmu posmu komponista mūzikā. Dažas citas dziesmas izkaisītas šur tur rokrakstos, to nav arī pašam komponistam. Atceros, ka ļoti īpata bija ķēniņa Dāvīda dziesma A. Saulieša traģēdijā Zauls. Arī ļoti vienkārša natūrālā minorā, izmantojot tikai toņkārtas septiņas skaņas, bez kādas maiņas zīmes, ar parallēliem trijskaņu gājieniem pavadījumā. Tā skanēja īpati un arī moderni ar brīnišķīgu, teiksmainu gaisotni. Zināma nosliece uz vienkāršību likās kā tieksme atbrīvoties no oriģinālitātes meklējumiem, varbūt no kaut kā sveša, cenšanās labāk saklausīt paša sakāmo. Ārpus dzimtenes komponētos darbos atkal jauni meklējumi, kas nav bez saskarsmes ar mūslaiku mūziku. Tāpat kā solo dziesmas nelielā skaitā, nozīmīgas ir arī Jāņa Kalniņa kora dziesmas, pie tam jau komponista gaitu pašā sākumā. Te pieminamas trīs dziesmas jauktam korim ar J. Sudrabkalna tekstiem : Pētera gailis, Apsniegošā pilsēta, Pasaka par Pikamici. Jēkabs Poruks, tās apcerējot, starp citu rakstīja: 

Šīs trīs dziesmas — trīs gadi komponista mūžā — ir etaps ne vien viņa mākslinieciskajā tapšanas procesā, tās nozīmē arī jaunu posmu latviešu dziesmā. Diemžēl, pareizi liekas, kā autors ironizē: varbūt šīs viņa dziesmas atskaņošot vispārīgos dziesmu svētkos 50 gadus pēc autora nāves. 

Minētās dziesmas izdeva autors pats. Tās atskaņoja pāris mūsu labāko koru, kam tās bija pa spēkam: Ād. Ābeles vadītā Dziesmuvara un Reitera koris. Ārpus dzimtenes tās atskaņojis atjaunotais Dziesmuvaras koris Austrālijā un Dainas koris Kanādā (Apsniegošo pilsētu). Latvijā septītajos dziesmu svētkos J. Kalniņš ienāca ar tautasdziesmas apdari Redz, kur jāja div' bajāri. Arī šis ir īpats sabalsojums, kurā pavīd vēl kāda komponistam raksturīga īpašība — humors. 

Tas mūzikā nav visai bieži sastopams, parādās arī citās J. Kalniņa kompozicijās: Suitu dejā orķestrim, Lolitas brīnumputna Poķa dziesmā ar jauko tekstu Kas ir mūsu, tas ir mūsu, kas ir jūsu — ar ir mūsu, tāpat tautasdziesmu apdarēs korim un solo, kā, piem., Jancis rijā. VIII dziesmu svētku programmā sastopam J. Kalniņa Kurš putniņis dzied tik koši, kas daudzkārt arī vēlāk atskaņota, tāpat kā citas viņa tautasdziesmu apdares: Arājiņi, ecētāji, Es izvedu meitu māti u. c. IX dziesmu svētkos atskaņoja Lai līgo lepna dziesma! (Dziesma brīvai Latvijai), kas pēdējos Latvijas patstāvības gados bieži atskanēja, publikas dziedāta patriotiskos sarīkojumos. Tā komponēta 1934. gada brīvdabas uzvedumam Esplanādē Atdzimšanas dziesmai. Kā izcili kora dziesmas paraugi operā minami Mea culpa un Integer vitae. Vācijā 1948. gadā godalgotas kora dziesmas Pavasara dienas (Raiņa), Pirmā nakts (Z. Lazdas). Pēc tam nākuši klāt arī lielāku formu darbi: 3 kantātes korim un orķestrim, korim un ērģelēm, dziesmas gan jauktam, gan vīru korim, kuras bieži atskaņo dubultkvartets Kalvis (starp tām divas ar maniem tekstiem). Radušās arī jaunas solo dziesmas, dueti tenoram un soprānam, kas atskaņoti Kalamazū J. Kalniņa mūzikas koncertā. No lielāka apmēra darbiem Latvijā komponēti simfoniski tēlojumi Lietains vakars, Brāļu kapi. Pēc šķiršanās no operas simfonisko darbu skaits krietni vairojies, sevišķi pēdējos gados, komponējot Jaunbranzvikas simfoniskajam orķestrim, tāpat mūsu dziesmu svētku simfoniskās mūzikas koncertiem: Jaunbranzvikas rapsodija, Latviešu dziesmu svētku uvertīra, Mūzika stīgu orķestrim, Koncerts klarnetei, mežragam un orķestrim, Stīgu kvartets, Sonāta un Prelūdijas ērģelēm. Vācijā komponēts Koncerts vijolei, ko atskaņoja nelaiķis vijolnieks Jānis Kalējs Vācijā un Kanādā. Pēdējos gados esam sastapušies ar Jāni Kalniņu kā simfoniskās mūzikas diriģentu gan Kanādā, gan ASV mūsu dziesmu svētkos. Viņa mūzika atskanējusi arī Kanādas un britu raidītājos. Par spīti nenoliedzamam lūzumam viņa mūžā, pametot darbu operā, viņa enerģija ir joprojām plūdusi lielākās un mazākās devās. Šai stāstījumā esmu apcerējis komponista personību un mūziku tikai epizodiski. Septiņdesmit mūža gados ir bijis daudz panākumu, spožuma, atzinības, godalgu — arī rūgtuma un zaudējumu. Atceros viņa teicienu par 10 Nacionālajā teātrī nostrādātiem gadiem, kas sākušies ar mūzikas komponēšanu J. Kosas lugai Ceļi un dūkstis. Tā esot arī gājis — gan pa ceļiem, gan pa dūkstīm. #reph Bet tas teikts priekš vairāk nekā 30 gadiem, neparedzot vēl grūtākus pārdzīvojumus. Tāpat kā teicienā, arī turpmākos gados nav apslāpis viņa humora spirgtums. Kaut gan pēc Latvijas atstāšanas esam tikušies reti, kāda dzirksts mani reizēm sasniegusi pa pastu. Man vēl glabājas krāsains foto uzņēmums, kurā komponists redzams ar bisi un diviem nošautiem zaķiem. Paraksts — Der Hasenkavalier! — atgādinājums par Richarda Strausa operu Der Rosenkavalier. Un beidzot vēl gribētu pakavēties pie jautājuma, kas ir radītāja mākslinieka gandarījums pēc mūža gaitu pārvērtībām, ārpus slavas un atzinības, suminājumiem, ieguvumiem un zaudējumiem, kas saistās ar viņa mākslas atbalsīm kādā tautā un sabiedrībā. Nevienā mākslā darbi netop kādā nerimīgā iedvesmā un sajūsmā, kādā ekstāzē. Un tomēr kādas iedvesmas strāva pastāv. Kad mākslinieks ir vienatnē ar savu darbu, rodas arī kādi “degoši” mirkļi, kas viņu nes, kāds gandarījums, kurš dod jēgu viņa dzīvei, ticība, ka viņš var paveikt iecerēto. Novēlēsim komponistam, lai šo mirkļu gaisma nekad viņu neatstāj, lai tā vienmēr būtu ap viņu! 
Nē — vēl sekmīgāk —šeit LM redakcijā glabājas uzņēmums ar četriem Der Hasenkavaliera šautas lodes panāktiem zaķiem. 

* — Komponista Jāņa Kalniņa 70 mūža gadiem veltīta apcere, kas nolasīta 1974. gada 23. novembrī Torontā viņa mūzikas vakara ievadījumā. Red. 

102 “Latvju Mūzika” nr. 10 (01.01.1978.) | Viktors Baštiks
SEPTĪTIE RIETUMU KRASTA LATVIEŠU DZIESMU SVĒTKI LOSANDŽELOSĀ 
NO PAGĀTNES NĀKOTNE DZIESMA MUS VED 
Viktors Baštiks 
Rietumkrasta tautieši ir centīgi dziesmu svētku rīkotāji. No 1977. gada 6. līdz 10. jūlijam notika jau septītais šāds lielsarīkojums. Svētku vietai bija izraudzīta skaistā Pesedīnas (Pasadena) pilsēta Losandželosas tuvumā. Dziesmu svētku mude bija: No pagātnes nākotnē dziesma mūs ved. Sarīkojumi rādīja, ka uzsvars likts uz nākotni, ko liecināja virsdiriģentu un atskaņotāju mākslinieku izvēle. Vispār svētku burzmā rosījās labs skaits jauniešu, kas bija iepriecinoša parādība. Pirmais dziesmu svētku mūzikāli nozīmīgais sarīkojums bija Garīgais koncerts skaistajā metodistu dievnamā. Programmu pārskatot, radās jautājums, vai tiešām latviešu garīgā mūzika tik nabadzīga, ka nacionālos svētkos, kādi, bez šaubām, ir arī dziesmu svētki, šoreiz no 16 atskaņojamiem darbiem tikai 5 bija latviešu autoru. Šādos svētkos jādomā par mūsu pašu kultūru, pie kuras pieder arī mūsu garīgā mūzika. 
Sarīkojumu sākot, Losandželosas latviešu koris Dairas Cilnes vadībā dziedāja Alfr. Kalniņa 23. Dāvida dziesmu un A. Jurjāna Lūgšanu no Garīgās kantātes (T. Ķēniņa apdare). Visai prasīgais Kalniņa darbs vēl nebija paguvis pietiekami ieaugt dziedātāju balsīs un apziņā, lai atskaņojums pārliecinātu. Pūles tomēr atzīstamas, ceļot gaismā šo reti dzirdēto skaņdarbu. Par ērģelnieku bija aicināts Aldis Lagzdiņš, kas Bacha un Reubkes darbos sevi parādīja par lielisku instrumenta pārvaldītāju ar mūzikālu dzirksti arī interpretācijā. Techniski grūtās vietas Reubkes fugā žilbināja ar atskaņojuma skaidrumu pat visātrākajās pasāžās. Lai piezīmējam, ka arī latviešu komponisti sacerējuši ērģeļmūziku. Runājot par augstas kvalitātes atskaņojumiem, jāpiemin vijolnieces Normas Auziņas-Lenardes (Leonard) un čellinieka Ronalda Lenarda (Ronald Leonard) piedalīšanās koncertā ar Vitāli Sonātas op. 4, nr. 9 un Hendeļa Pasakaljas (Halvorsena apdare) atskaņojumu izcilā interpretācijā, bet šie darbi šinī koncertā neiederējās. #upisgood Raimonda Apeika (Apeikis), kas piedalījās Sonātas atskaņojumā un spēlēja ērģeļpavadījumus arī vokāliem solistiem, bija tai “nelaimīgajā" situācijā, kādā jūtas laba klavierniece, kad viņas instrumentu aizstāj ērģeles. Garīgajā koncertā vokālie solisti bija soprāns Milda Grimma-Štrausa un baritons Andrejs Kurmiņš. Grimma-Štrausa rādīja mūzikāli intelliģentu pieeju dziesmu tulkojumos un labas skolas balss skanīgumu, bet izvēlētie darbi neapmierināja. Ja nevarēja iztikt bez ārzemju autoriem, kāpēc tad necensties pēc vislabākā? Protams, “pie sirds gāja” visvairāk latviskā daļa: J. Kalniņa Par katru stundu (Skalbes) un J. Vītola Atmodieties! (V. Maldoņa) un Maria (Brigaderes). Andrejs Kurmiņš, simpatiska tembra baritons, dziedāja Hendeļa Mesijas āriju un Sensānsa (Saint-Saens) Dievs, Tu Kungs. Hendeļa ārija likās vēl iestudējuma veidošanās pakāpē. Visumā garīgais koncerts nebija vienveidīgs: bez izdomas — kā no atsevišķām daļām savirknēts. Neievērojot šīs piebildes, ir apsveicami dziesmu svētkus ievadīt ar garīgu koncertu, tā dodot apmeklētājiem ievirzi, kas — archibīskapa Lūša vārdiem — dvēselē iešķiļ gaišas cerības un stipras ticības dzirksti. Šādā noskaņā svētku dalībnieki posās nākošajiem sarīkojumiem. Nākošajā dienā Jauno mākslinieku koncerts, kas visus interesēja, bija nolikts neizdevīgā laikā, tūliņ pēc populārās mūzikas koncerta. Tas bija jauniešiem pārpildīts un ietekmēja šī nopietnās mūzikas koncerta apmeklētāju skaitu. Šis iezīmīgais sarīkojums bija pelnījis lielāku atsaucību, jo te jau konkrētā veidā izpaudās sauklis: No pagātnes nākotnē. Arnolda Šturma Modālā svīta flautai un klavierēm Lalitas Saliņas atskaņojumā veidojās labā niansējumā un frazējumā ar gaiši skanīgu instrumenta toni. Pie klavierēm bija Anda Baumane, kas piedalījās arī tā paša autora Sonātas čellam un klavierēm atskaņojumā, uzmanīgā, precīzā saspēlē ar čellinieci Lindu Aļļi. Sonāta reprezentē mēreni modernu rakstību. Ar Šturmam raksturīgo rūpīgo pieeju, tā ir smalki izslīpēts darbs. Lindas Aļļes čella spēle liecināja par šīs jaunās, talantīgās mākslinieces nemitīgo augšupeju. #upisgood Viņai jau ir it stingri spēles techniskie pamati, un aizvien vairāk sadzirdam arī tās notīs neuzrakstāmās nianses, kas veido atskaņojuma kvalitāti. Tāpat mūs iepriecina viņas iekšējā degsme — pilnīga nodošanās mūzikai. #space Katrā ziņā no jaunās mākslinieces šai mūzikas laukā varam gaidīt daudz! #space Jaunais Imants Mežaraups ir daudzpusīgs un daudzsološs talants, ieguvis godalgas un laba mūziķa slavu visā mūsu trimdas saimē. Šai koncertā viņš sevi parādīja gan kā pianistu, gan komponistu. Viņa atskaņotās Vītola par latviešu tautasdziesmu Ej, saulītei vērojām, ka spēlē jūtami nācis klāt emocionālais elements, salīdzinot ar agrāk dzirdēto, kas priekšnesumu ievērojami cēla. #upisgood Kā klaviernieks jau zēna gados viņš sasniedzis ievērojamu gatavību. Tagad liekas, ka mūzikas jaunrade ir tā, kam visvairāk pieder viņa sirds. Koncertā atskaņotās viņa Variācijas par latviešu tautasdziesmu un Trīs prelīdes veidotas skaidrā formā un liecina par sava ceļa meklējumu — aicinājumi skan visos virzienos. Gaidīsim! redzēsim! .. Baritons Pauls Berkolds — daudzsološs talants. Viņa balsī ne vien siltums, bet arī spēks un priekšnesumā dzīvība. No atskaņotajiem darbiem —A. Žilinska Vakara dziesma (S. Kaldupes), P. Šūberta Un atkal es stāvu un skatos (J. Gulbja), Jāņa Medina Tā ietu (K.Jēkabsona) un J. Ivanova Arāja ticība (R. Bebra) — pēdējais izraisīja ovācijas publikā. Klavieru pavadījumus spēlēja Brigita Ritmane-Ose. Klavierniece Vita Matīsa atskaņoja V. Dārziņa Sonātu Fa-mažorā. Spožā technika, dzīvi pulsējošais un meklējumu pilnais tulkojums lika atskaņojumam sekot ar neatslābstošu interesi. Radās vēlēšanās redzēt biežāk viņas vārdu latviešu koncertu programmās. Še vārds koncertapvienībām un biedrībām! Soprāns Silvija Erdmane bija izvēlējusies atbildīgu programmu trīs Brūno Skultes un pa vienai J. Vītola Aizver actiņas (Poruka) un T. Ķēniņa Ai zaļā līdaciņai (tdz.) dziesmai. Ar Brūno Skulti saistās jaunās solistes pirmā lielākā debija mūsu sabiedrībā, dziedot komponista jubilejas koncertā viņa dziesmu pirmatskaņojumus. Tā arī Skultes skaņdarbi dziedātājai kļuvuši tuvi, ko liecināja dziesmu sapratīgie, mūzikāli pārdomātie tulkojumi: Vasaras diena (Z. Lazdas), Baibas monologs (Raiņa) un Jūra (Kl. Zāles). Tīrskanīgajai balsij turpmākajās studijās, iegūstot lielāku plašuma dimensiju, ceļš vīsies augšup. #space #upisgood Patīk dziedātājas nopietnā pieeja dziesmai, nemeklējot repertuāra izvēlē vieglāko ceļu. Sekosim ar interesi jaunās mākslinieces turpmākām muzikālām gaitām. Klavieru pavadījumus spēlēja Anda Baumane. Koncerts nobeidzās ar Brūno Skultes rapsodiju par latviešu tautas ganu dziesmām — Ganiņš biju — Divreizdivi nometnes dalībnieku priekšnesumā Andreja Jansona iestudējumā un vadībā. Interesantais skaņdarbs ar kora (ap 50 jauniešu), koklētāju un ar citu mūziķu un solistu dalību deva spriegu nobeigumu šim jauno mūziķu koncertam. Priekšnesums bija viscaur augstā līmenī, ko apliecināja Jansona stingrie, noteiktie žesti un atskaņotāju koncentrētā uzmanība. #upisgood Tam visam pievienojot jaunības skaistumu un tautastērpu mirdzumu, koncerta apmeklētājs uz brīdi jutās pārcelts senās latviskās pasaules burvīgajā gaismā, kur gani nebija “kauboji.” #reph Līdzīgi jauno mākslinieku koncertam, arī Solistu koncerts nākošajā dienā (8. VII) bija nolikts neizdevīgā laikā — pēcpusdienā — un arī tas cieta apmeklētāju ziņā. Šis sarīkojums deva patīkamu „ jaunatradumu": mecosoprānu Melitu Mičuli, kas vokālo mākslu studējusi Filadelfijā un tagad dzied operteātrī Vācijā — vēl sveša plašākai latviešu sabiedrībai. Mākslinieces balss visos reģistros skanīga, patīkama tembra un ir pilnīgi viņas kalpībā, tā veidojot muzikāli pārdomātu, labi izstrādātu priekšnesumu. No četrām E. Dārziņa un trim Jēk. Poruka dziesmām sevišķu ievērību pelna pēdējās, kas tik reti atskaņotas: Lapas lido (V. Grēviņa), Mēness laiva (Raiņa) un Es dziesmu meklēju (V. Grēviņa). Mičules interpretācijā tanīs pilnam atvērās solo dziesmu pasaules skaistuma vārti. Andrejs Jansons atskaņoja Jāņa Kalniņa visai interesanto, melodisko, folkloras tēmas iezīmēto Sonātu obojai un klavierēm, labā sadarbībā ar Andu Baumani pie klavierēm. Četras dažādu noskaņu dziesmas dziedāja baritons Andrejs Kurmiņš: L. Garūtas romantiski patriotisko Manu dzimteni (T. Spādes), T. Ķēniņa dzirksūgo Miestiņu (P. Aigara), B. Skultes operas Vilkaču mantiniece āriju un Sapņu zemi (Kl. Zāles). Viņš parādīja šo dziesmu labu izpratni patīkamā priekšnesumā ar Raimondu Apeiku pie klavierēm, kas bija pavadītāja arī Mičulei. Koncerta nobeigumā mums jau labi pazīstamā vijolniece Rasma Lielmane — sava instrumenta suverēna pārvaldītāja — atskaņoja J. Ķepīša Noktirni, Kaprisi, H. Pavasara Andanti sostenuto un T. Ķēniņa Sonātu klavierēm un vijolei. Viscaur dzīvs, spriegs priekšnesums, lieliska saspēle ar klaviernieci, ārzemnieci, Zitu Kārno (Carno). Otrs Solistu koncerts — nākošajā dienā (9. VII), atkal pēcpusdienā —jau jūtami cieta sarīkojumu blīvuma dēļ, jo pārāk pietuvinājās tautasdeju uzvedumam. Klavierniece Anda Zirnīte, viena no mūsu izcilākajām māksliniecēm, ko dzirdam pārāk reti, atskaņoja J. Vītola Sonātu op. I, šo maz atskaņoto darbu, skaidrā formas līniju priekšnesumā, izceļot jo spilgti arī dinamiskos kontrastus. Jāņa Medina Sonātu vijolei un klavierēm atskaņoja Norma Auziņa-Lenarde ar Zitu Kārno pie klavierēm. Lieliskā abu mākslinieču sadarbība deva atraisītu, krāsainu priekšnesumu. Šajos dziesmu svētkos dominēja Brūno Skultes skaņdarbi. Darbodamies šeit agrākajos gados par diriģentu, viņš ieguvis šinī krastā savai mūzikai daudz draugu un cienītāju. Milda Grimma-Štrausa atskaņoja viņa Bērnu dziesmu ciklu (Raiņa) mūzikāli pārdomātā tulkojumā, ik dziesmā parādot īsto noskaņu dažādību. Viņas mūzikālo pieeju apliecināja arī tā paša autora Dzimtenē (L. Breikša), Ceriņu draudzenei (L. Breikša) un operas Vilkaču mantinieces Marutas ārijas atskaņojums. Labs mūzikas līdzgaitnieks pie klavierēm bija Hugo Štrauss. Nobeigumā čellinieks Ronalds Lenards spēlēja Gundara Pones Sonātu solo čellam. Četrdaļīgo sonātu nobeidza tīrs Do-mažora akords, bet, lai pie tā tiktu, jāizstaigā technisko grūtumu augstākie kalngali. Meistara spēlē klausoties, par šiem grūtumiem nedomājām — tik vienkārši, dabiski un skaidri viss risinājās: klausījāmies tikai mūziku, kas ir viena mūsu avangardista interesants skaņdarbs bez kādiem „nemūzikāliem" trikiem. Un tad nāca lielais svētku koncerts, kurā satek ceļi visiem svētku dalībniekiem — dažās stundās aizrit viss, kas mācīts un par ko domāts gadiem ilgi. Vispārīgā aina šinī svētku korī: ap 200 dziedātāju, parastais tenoru pietrūkums, noturīgi alti, it labskanīgi soprāni un labi basi, ko visu savās rokās cenšas noturēt seši virsdiriģenti. #metonymy Trīs no tiem ir daiļā dzimuma pārstāves, kas raksturīgi, jo pienācis laiks, kad mūsu trimdas dziesmu kopšanas laukā aizvien nozīmīgāku vietu sāk aizņemt tautietes. Tā sieviešu tiesību labā puse. Svētku lielākā un nozīmīgākā daļa piešķirta tautasdziesmām. It raiti skanēja pati pirmā Es uzkāpu kalniņā (M. Gubenes), ko diriģēja Ernests Brusubārdis aizrāvīgiem, skaidriem žestiem, inspirējot dziedātājus. Tāpat pievilcīgi viņa tulkojumā izskanēja Melngaiļa Cīruļa vedības, kur īpatnējos skaņu rotājumus precīzi un skanīgi veica Silvija Erdmane, kas bija piemērota soliste arī Fanijas Matīses vadītajā Graubiņa sabalsojumā Maza biju, neredzēju. Šīs dziesmas niansētais atveids pacēlās krietni pāri vidusmēram. #upisgood Arī diriģentes pārējās tautasdziesmas Spīdi nu, saulīte! (J. Norviļa) un Ai zaļā līdaciņa! (T. Ķēniņa) liecināja par labi pārdomātu tulkojumu. Ar J. Graubiņa apdari Grieziet ceļu! diriģentei Dairai Cilnei nebija visai laimīgs sākums. To pilnam “izpirka” tālākās dziesmas: Aiz upītes meitas dzied (I. Mežaraupa) un it sevišķi Pērkons veda vedekliņu (A. Salaka un A.Jansona), kas bija jāatkārto. Šai dziesmā piedalījās arī kokļu ansamblis, ienesot svaigu vēsmu programmas vienveidībā. Ar kokļu piedalīšanos vēl dzirdējām P. Aldiņa Suntažu līgotni raitā, ritmiski skaidrā Brigitas Ritmanes-Oses atveidā. Apdāvinātā mūziķe tagad jo sirsnīgi pievērsusies latviešu kordziesmai. Kaut tā kļūtu par viņas lielāko mīlestību! Viņas vadītā Sērdienīte (A. Jansona) un Kas tā tāda griezes galva? (L. Apkalna) lika nojaust diriģentes darbības iespējas nākotnē šai laukā. #space Diriģentam Arvīdam Purvam šī bija jubileja: desmitie svētki kā virsdiriģentam. Vērojot viņu mēģinājumos un koncertos, redzam, ka bieži jāglābj samezglojušās situācijas: daudzreiz pēdējā brīdī jāmāca vēl neiemācītais. Viņa enerģija, darba prieks un sadarbības gars panāk daudz. Varam tikai novēlēt vēl labu skaitu dziesmu svētku turpmākajā darbā. Viņa diriģētās Div'pļaviņas (A. Feila) guva labi niansētu tulkojumu, tāpat J. Cīruļa Saule laivā (A. Švābes). Spriegi, aizrāvīgi izskanēja J. Vītola Karaļmeita (Raiņa). Divi vīru kora dziesmas cieta nesamērīga sastāva dēļ, arī nepietiekami sagatavotas. Kur bija otrie tenori?! Visiem zināms, ka jauktu koru dalībnieki ne labprāt mācās vīru koru dziesmas (arī otrādi!). Dziesmu svētku koru sastāvā nebija neviena vīru kora, tāpēc šīs dziesmas uzņemt programmā bija riskanti. Brusubārdis diriģēja V. Baštika Gara mane šī naksniņa, kurā solo dziedājumu labi veica Andrejs Kurmiņš. Ej, saulīte! (J. Sērmūkšļa un J. Bacha) bija Pētera Galiņa rokās. Viņa vadībā vēl dzirdējām jaukta kora V. Dārziņa Noriet saule sirsnīgā atveidā un E. Dārziņa Senatni (Raiņa), kas kopkorim visai prasīga dziesma, un tajā bija manāms jau svētku nogurums. Galiņš ir rutinēts diriģents, necenšas pēc īpašiem efektiem, bet panāk dziesmu solidus tulkojumus, sekojot komponistu norādījumiem. 
Tagad jau par tradiciju kļuvusi orķestra piedalīšanās dziesmu svētku koncertos, kas dod krāšņumu, kaut arī ar savu skanīgumu “apēd” šo to no iepriekš dzirdētā. Šoreiz ar orķestri atskaņoja divi Andreja Jurjāna kantātes — vienu pēc otras — kas, liekas, pati par sevi nepārdomāta lieta. Līgojiet, līksmojiet! ieguldītās pūles attaisnojās tikai pa daļai. Arī tīri idejiskā ziņā šī kantāte ar pašreizējo tekstu ir diskutējama: savā laikā tā rakstīta kā politiski nepieciešams suminājums krievu cara valdībai. Tās teksts tika pārveidots vēlāk, piemērots Latvijas brīvības gadiem. Tagad trimdā teksts atkal mazliet grozīts. Līksmības motīvu mēs varētu dziedāt trimdā, ja šai kantātei kāds dzejnieks dotu pilnīgi jaunu tekstu, kas arī nebūtu nekas “grēcīgs.” Nebija ne programmā, ne arī Vadonī atrodams šis visiem svešās kantātes teksts, kas bija liels trūkums, jo darbs trimdā skanēja pirmoreiz. Lai gan mūzikālā apdarē šis skaņdarbs pārāks par Tēvijai, jāšaubās, vai tas kādreiz spēs aizstāt visu iemīļoto Tēvijai dziesmu svētkos, jau atskaņojuma grūtumu dēļ vien. Purvs pūlējās kā mācēdams, atkal glābjot situāciju, veicot arī darbus, kas bija darāmi citiem iepriekš: mācot atsevišķas balsis, labojot orķestra partijas, tā panākdams maksimāli iespējamo. Kaut atskaņojumā šur tur bija “sašūpošanās” un dažkārt orķestra skanīgums noslāpēja solistu ansambļa un arī dažus kora dziedājumus, kantāte Līgojiet, Līksmojiet! izskanēja ja ne precīzi, tad vismaz jūsmīgi. Kantāti Tēvijai diriģēja Brusubārdis. Soliste bija Melita Mičule, kas ar savu dziedājumu “paņēma” klausītājos pilnīgi savā varā. Tomēr vislielākais pacēluma brīdis bija tad, kad nobeigumā dziedātāji un publika vienojās mūsu himnā Dievs, svētī Latviju! #upisgood Šīs skaņas būs tās, kas mūs vedīs no pagātnes nākotnē. #reph Kopsummā: dziesmu svētku dalībniekiem bija izdevība dzirdēt daudz labas latviešu mūzikas augstvērtīgā priekšnesumā. #upisgood Gan, kā jau pieminēju, apmeklētāju skaits dažos kvalitātīvos koncertos radīja vilšanos: arvien vēl sastopamies ar daudzu mūsu tautiešu vienaldzību pret mūsu nopietno mūziku. Cik žēl! .. Varam būt laimīgi, ka mums ir šīs mākslas kopēji, daži pat ar starptautisku līmeni. Svētkos bija arī daudz vieglās mūzikas sarīkojumu, ko apcerēt nebija mans uzdevums. Lai sirsnīgs paldies visiem dalībniekiem par bagāto mūzikālo devumu un atzinība rūpju nesējai rīcības komitejai! 

103 “Latvju Mūzika” nr. 10 (01.01.1978.) | Māra Celle
IMPRESIJAS LOSANDŽELOSĀ 
Septītie rietumkrasta dziesmu svētki Losandželosas priekšpilsētā Pesedlnā (Pasadena) ilga piecas dienas — no 6. līdz 11. jūlijam — un tajos piedalījās ap 2500 tautiešu no dažādām latviešu trimdinieku apmetņu zemēm. Svētku programma bija bagātīga: 6 koncerti (kopkora, garīgās mūzikas, jauno mākslinieku, divi solistu un populārās mūzikas), divi rakstnieku cēlieni, balets, teātris, tautasdeju uzvedums, daiļamatniecības un tēlotājas mākslas skate un balle katru vakaru ar mūzikāliem priekšnesumiem. Daudz jaunatnes gan apmeklētāju, gan programmu veicēju vidū. Interesanti atzīmēt, ka latviešu mākslinieku skaitā šais svētkos izcēlās vijolniece Rasma Lielmane (tagad dzīvo Meksikā) un baletdejotājs Vladimirs Gelvāns, kas uzauguši un izglītojušies okupētajā Latvijā. Sešu virsdiriģentu skaitā trīs sievietes. Tautasdeju uzvedumā daudz vairāk dalībnieku (300) nekā kopkorī (200). Jāapbrīno rīcības komitejā it sevišķi tie, kas ar visām savām ģimenēm iesaistījušies tās darbā: Ciļņi, Taubes, Stumbri, Ložeņicini. Bravo! Dziesmu svētkiem nebūtu ne īsta sākuma, ne beigu, ja ceļā uz un no svētkiem nejauši nesatiktu latviešus. Jau divi dienas priekš svētkiem Sendiēgas (San Diego) zvēru dārzā mums pa priekšu kūleņoja ļaužu grupiņa — bērni, pusaudži, vecāki, bet no aizmugures kāds skrēja saukdams: „Hei, Gunār, pagaidi!" — „Nu, pasteidzies! pasteidzies!" sauca cits. Mēs gandrīz sastingām, uz viņiem vērsdami izbrīnās pilnus skatus. Mūsu izdarības pārprazdami, tautieši aizšāva mutes kā gliemežvākus un klusi, cits citu bikstīdami, pazuda drūzmā. Nu, gan jau dziesmu svētkos atkal redzēsimies. Varbūt redzējāmies ar, kas to zina? Un tad, mājās braucot, šis saldais slābanums, žēlums, pat it kā skumjas, piecu dienu un nakšu nogurums draud pārņemt visas organisma šūnas. #metonymy Bažas, vai kaut kas nav aizmirsts? Ja arī būtu, kas par to! Viss nu ir beidzies, un to, kas redzēts, dzirdēts, pārdzīvots, nevar aizmirst; tā nu ir dzīves atmiņu auduma daļa. Saules sakarsēti lielceļi, rūcošu auto straumes, vējš svelpj gar ausīm, pasažieri un šoferi klusē, katrs vērpdams savu domu. Dziesmu svētki! Tūkstošiem brāļu un māsu! Košo drānu ņirboņa, steidzīgie soļi, smiekli, sasaukšanās, apkampšanās, mūzika, dziesmas, runas, šampanieša pudeļu sprādzieni! Kur tas viss palicis? Nupat mēs vēl bijām kopā kā liels čivinošu putnu bars, un pēkšņi — puff! un katrs laižas uz savu pusi. Mums pa priekšu “čukā busītis," kāds mūsu kaimiņu pilsētas draugiem, tik vai ar tādiem aizkariem? Braucam garām, uzmanīgi pētīdami. Nu kā tad — tie ir viņi! Smaidām, mājam, plātāmies ar rokām ... Bet nu atpakaļ pie sākuma! 

Pirmie iespaidi Pesedīnā. Lielceļš “aizrijies.” Viss “stop” un cauri! Karsts, dienvidus saule spiež, motori rūc un “smird,” šoferi staipa kaklus, dusmīgi skatās apkārt. Mums vēl tikai dažas jūdzes braucamas, bet šādas lietas jau te esot ikdienišķa parādība. Pēc redzētām fotogrāfijām pazīstam savas viesnīcas — Holiday Inn un Hilton. Pirmajai tikai pieci stāvi, bet tā gara, daudz istabu katrā stāvā. Hiltons augstāks, paceļas kā pirksts pāris kvartālu tālāk. Būsim divās novietnēs. Čangalieši un slātavieši jeb, kā Aivars Ruņģis teiktu,— kaut šķirti, tomēr nešķirami. #reph Holiday Inn tikpat kā savienots ar Pesedīnas centra Plazu — nekad no vasaras saules neatdziestošu akmeņu labirints ar piesardzīgi maziem kociņiem un krūmiņiem. Plazai savukārt pievienojas konferenču un izstāžu nams, kas vairāk zem zemes nekā virs, un Pesedīnas vecmodīgi elegantā “auditorija,” kur notiks visi lielie sarīkojumi. Turpat kaut kur zem zemes pēdējā vakarā atradām arī milzu halli, kurā nodancojām lielo balli. Īsākais ceļš uz visām šīm telpām bija gar peldbaseinu, kur ap pusdienas laiku tumšāk iedegušie zvilnētāji kontrastēja ar bālo, sagurušo koristu baru, kas ap šo laiku tika ārā no ikrīta četru stundu mēģinājuma. Svētku atklāšana sākās vēlu. Vispār viss sākās par vēlu, un par to jau pietiekami dzirdēts. Un kā gan atklāšana būtu varējusi laikā sākties, ja vēl desmit minūtes pēc paredzētā sākuma arodbiedrības jaunekļi aiz pults “žonglēja” uz kāpnēm, mēģinādami saturēt kopā lielo dekorāciju —pēc J. Grosvāna meta darināto dziesmu koku — kas akta vidū nepiedienīgā brīdī tomēr pāršķēlās, un viena puse novēlās uz grīdas. Nepieminot šo starpgadījumu, atklāšana noritēja labi bez mokoši garām runām, bez liekiem angliskiem paskaidrojumiem. Pieteicēja — Daira Stumbre — stalta un iznesīga savā tautastērpā. Sirsnīgi rīcības komitejas priekšsēža Jāņa Taubes ievadvārdi. Archibīskapa Arnolda Lūša lūgsna. Galvenā runa —PBLA priekšsēža Ilgvara Spilnera. Igauņu un lietuvju apsveikumi. Stundu garais akts nobeidzās ar Dairas Cilnes vadītā Losandželosas kora Pūt, vējiņi! dziedājumu, ko papildināja Olafa Stumbra Raiņa Daugavas fragmenta lasījums. Garīgais koncerts bija pāris kvartālu attālajā metodistu baznīcā ar skaistiem krāsaino stiklu logiem un labām ērģelēm. Kas visspilgtāk palicis atmiņā? — Alža Lagzdiņa jaukā ērģeļu spēle. Blonds puisis baltā kreklā ar lidotāja saules acenēm. Pirmo gabalu viņš spēlēja no galvas, bet, to nobeidzis, paķēra programmas lapiņu un sparīgi noslaucīja sviedrus no pieres. Otram viņš atvēra nošu grāmatu un, vareni noducinājis pēdējo akordu, pasita grāmatu padusē, veikli noslīdēja no sola, un, likās, tūlīt aiz stūra norūksies motocikls un puisis pazudīs kā vīzija tuksnesī. Vijolniece Norma Auziņa — viļņojošais tērps, grāciozi pieliektā galva, augums — vijoles skaņas plūda dziļi aizkustinošā priekšnesumā. Ar ne mazāk māksliniecisku aplombu ir viņas vīrs, čellinieks Ronalds Lenards (Leonard). Vēl dzirdējām rietumkrasta soprānu Mildu Grimmu-Štrausu un baritonu Andreju Kurmiņu, un Losandželosas kori Dairas Cilnes vadībā. Populārās mūzikas koncerts bija Hūtona viesnīcas zālē divpadsmitos dienā. Telpas vēsas, tumšas un zāle pilna klausītājos — līdz malām. Šis bija nepacietīgi gaidīts brīdis jauniešiem un bērniem. Daira Cilne pieteica. Tikko no turnejas Austrālijā atgriezies jaunatnes ansamblis Dzintars! Meitenes draiskas un koķetīgas it kā uz atsperēm, puiši — pašpārliecināti. Pati Brigita runā, joko, spēlē, dzied — viņai padodas viss. Tie, kas dzirdējuši Raimonda Paula ansambli okupētajā Latvijā, saklausīs un saskatīs radniecību. Staburadzes kļuvušas skaistākas, sievišķīgākas — viņu neredzētās dzimtenes mīlestība, šarmantais sentiments iejūsmina. Jauns un neparasts ir ansamblis Frikadeļu zupa. Ar dažiem izņēmumiem visas dziesmas pašu sarakstītas un komponētas. Trīs puiši, viena meiča — “džīnās,” kreklos, krellēs, ar ģitārām. Nonšalanti (brīvi, nevīžīgi, nolaidīgi — red.) — te mēs esam, tā mēs dziedam! Veni, vidi, vici! #reph Varbūt īpašo uzmanību izraisīja tas, ka priekšnesums stila ziņā atšķīrās no rietumkrastā agrāk dzirdētajiem ansambļiem. Jauno mākslinieku koncerts pierādīja, ka mums ir neapšaubāmi talanti. Vita Matīse ar “sirdi un dvēseli" atskaņoja V. Dārziņa Sonātu. Linda Aļļe lika čellam rezonēt, klaviernieks Imants Mežaraups iepriecināja ar savām kompozicijām, dzidri skanēja Silvijas Erdmanes soprāns, un samtainos toņos dziesmas raisīja Paula Berkolda baritons. Ar lielu interesi tika gaidīts Divreizdivi nometnes muzikālais ansamblis — ap 50 jauniešu koris ar koklēm, flautām un ģitārām Andreja Jansona vadībā. Viņi atskaņoja Brūno Skultes rapsodiju Ganiņš. Nebija nedz viņu, nedz arī klausītājos starpā (kas jaunāki par 40 gadiem) Latvijā bijušu ganu, bet šajā izrādē mēs visi jutāmies kā ganiņi. #reph Gan nesala kājas, nepūta vējš un netraucēja mušas, bet mēs dzirdējām, kā gani sasaucas, sadziedas, draiskojas — no paugura uz pauguru, no gāršas uz gāršu. Tas bija patiešām skaisti! Vakarā (7. VII) teātris Kas dārzā, kas dārzā? — Anšlava Eglīša luga 3 cēlienos. Uz skatuves — gluži kā televīzijā — slepkavības! Nošauj duci viesu. Asinis arī! Bērni — īsti bērni — iet Kas dārzā? Galvenajā lomā Ilze Tauriņa tēlo pusaudzi. Viņa necieš savu skolotāju (Ilgu Jankovsku), ar citiem skolēniem plāno sazvērestību, ķer tauriņus, “ampelējas” ar tēvu Mindaugu (Olafu Stumbru), ko saindē tāpat kā savu skolotāju. Bet ko skatītāji? Klusē! Un ko līdzpaņemtie bērni? Guļ! Vai nu tik bēdīgi bija? Lielā daļa, kas neaizgāja pēc pirmā vai otrā cēliena prom, atzina: iespaidīgas dekorācijas (Veronikas Janelsiņas), laba režija (Lolitas Lejiņas), ļoti labs tēlojums. Citi tēlotāji: Ādolfs Ābele, Juris Zinbergs, Ansis Tipāns, Zelma Ābele, Andrejs Zinbergs. Bet — pati luga? “Feinšmeķeri” stāv un krīt par to, ka tajā ir daudz vibrāciju un insinuāciju, ka to nemaz skatītāju vairums tūliņ neaptver. Tiesa — dziesmu svētkos vairāk akcentēts emocionālais, ne intelektuālais moments. Vēl un vēl dzirdamas domu atšķirības. Taču vairums atzīst, ka šī luga tomēr vērtīga: tā ierosinājusi domāt un debatēt. Divi rakstnieku cēlieni ar gandrīz tiem pašiem autoriem. Pirmajā ar nopietnāku tematiku bija četras reizes vairāk apmeklētāju nekā otrā. Ārpus kārtas pie vārda tika “tuksneša” dzejnieks Edmunds Zirnītis, kamēr citi, it kā par vēlu pieteikušies, bija un palika “nobloķēti.” Tradicionāli drūmais Eduards Patvaldnieks pārsteidza ar trāpīgiem un vēl līdz šim viņa dzejā neizmantotiem epitetiem. Apdāvinātās dzejnieces Valdas Dreimanes dzejoļi otrā cēlienā daudz neatšķīrās no pirmajā dzirdētajiem. Prozists Jānis Gorsvāns pārsteidza ar dzeju. Valdis Krāslavietis nebāra tik bargi kā dziesmu svētkos Sietlā un saņēma aplausus, apcerējot laikmetīgus tematus. Anšl. Eglīša un V. Sniķeres no angļu valodas tulkotus dzejoļus dzirdējām kokles pavadījumā. Ar interesi klausījāmies arī Anšl. Eglīša un Jāņa Klīdzēja prozas darbus. Olafs Stumbrs nebija nekā jauna uzrakstījis, un dažus Ivara Lindberga dzejoļus nākamreiz publika varēs skaitīt līdz. Piedalījās arī 16-gadīgā Sarma Muižniece. Žēl, ka Velta Toma nebija varējusi ierasties. 
Baleta vakars notika 8. VII. Vispirms atcerēsimies sadraudzību un šampanieti pēc izrādes. Kāda dāma: “Kur viņš (Gelvāns) ir? Es mirstu!” “Nu — vismaz pagaidi, kamēr viņš atnāk, un mirsti tad!” piebilda kāda cita. Kādreizējais Rīgas operas un baleta solists Vladimirs Gelvāns tikai nesen izkļuva no Padomju Savienības. Viņš pieder pie pasaules vislabākajiem baletniekiem, pats sevi pieticīgi ierindojot tikai pirmo 10 skaitā. Arī vīrieši to neapstrīd. Kas par eleganci, šarmu, muskulātūru, palēcieniem, piruetēm! Sajūsma arī par viņa reveransu — smalki izslīpēto palocīšanos, izvirzot partneres priekšplānā un pašam neko nezaudējot. Gulbju ezera pas de deux viņa partnere bija amerikāniete Džona Kērklande (Johnna Kirkland), bet citās dejās latviešu balerīnas: Ilze Kļaviņa, Sarma Lapeniece un Alda Heniša, izpelnot šejienes dziesmu svētkos vēl nepiedzīvotas ovācijas. Uz tautasdeju sarīkojumu stundas brauciena attālumā, Anaheimas auditorijā, aizveda autobusi. Turp nācās braukt tādā sabiedrībā, kas nekādā ziņā nebija “pasaules labākie” dziedātāji, bet par mēģināšanu bija jādod pieci. Turpretī atceļā, citā sastāvā, neviens nerunāja ne vārda. Tautasdeju uzvedums bija kulminācija intensīvam darba posmam. Atzinība uzveduma vadītājai Mirdzai Lapeniecei, dejotāju kopu vadītājiem un vairāk nekā 300 dejotājiem! Uz nākšanas un noiešanas izdevās lieliski: dejotāji savu uzdevumu veica ar lielu nopietnību un pašapziņu. No griestiem karājās dekorātīvi, liela formāta latviski ornamenti, kas skaisti papildināja dejotāju raibo ņirboņu. Pamanījām arī pāris trūkumu: nebija labi izdomāts apgaismojums, kas brīžam rādīja tikai dažas grupas, pārējās atstājot pustumsā. Mūzika — orķestris spēlēja daudz par lēnu un vienmuļi. Skaņas plūda neprecīzi, un A. Kurmiņa vadītais koris bija daudz labāks nekā izklausījās. Balles katru vakaru un visas pārpildītas! Pirmajā un pēdējā varēju dabūt arī paēst. Viena tā īsti iesākās tikai ap pusnakti (pēc tautasdeju uzveduma), dažas izbeidzās ar rīta gaismu. Taču pietrūka citkārt vērotās lielās, spontānās dziedāšanas, kad visi, arī tie bez sevišķiem balss dotumiem, dzied, kamēr pietrūkst vārdu vai vairs nespēj. Atsevišķās ballēs priekšnesumus deva Dzintars, Staburadze un Losandželosas čaukstenes.* Un lielajā pēdējā ballē dziedāja Larisa no Vācijas sava vīra Egīla Švarca klavierpavadījumā. Larisa — sīka, koķetīga, “magnētiska,” koši sarkanu  matu kodeļu, spēcīgu balsi, kas māk gan trallināt, gan ķērkt populārās mūsdienu vieglās mūzikas garā. #dysphemism Viņas “magnētisms” ietekmīgāks tuvumā. Dziesmu starpbrīdī liela daļa ballinieku sasēdās ciešā lokā ap skatuvi, kamēr daudzi citi palika ārpus šī loka un, nevarēdami nociesties, dzēra, runājās un staigāja apkārt. Larisa dziedāja tautasdziesmas un “šlāģerus” latviski, vāciski, angliski. Dažās dziesmās aicināja publiku dziedāt līdz. Vislabāk tas izdevās ar Pūt, vējiņi! pantu Pats par savu naudu dzēru. lenāca prātā, ka tikai nesen šī pati grupa ar tādu pašu sajūsmu dziedāja Laid mums tur laimē diet, mūs' Latvijā! Mākslas un daiļamatniecības skate bija atvērta katru dienu. Vadonī pieminēts, ka piedalās 32 daiļamatnieki un 41 tēlotājas mākslas pārstāvis. Gleznu, grafiku, skulptūru un stikla gleznojumu klāsts bija bagātīgs. Rotas, keramika, audumi, izšuvumi! netrūka grāmatu, skaņu plašu, nedz “krekliņu” ar tautiskiem ornamentiem. Tie, kas vēl līdz pirmdienas rītam nebija no draugiem atvadījušies, to varēja darīt Atvadu brokastīs. Saskaņā ar tradīciju tad izsaka atzinību un pateicību rīkotājiem un māksliniekiem, uzaicinot visus uz nākošajiem dziesmu svētkiem, kas rietumkrastā notiks 1979. gadā Sanfranciskā. Divos solistu koncertos un kopkora koncertā gūto iespaidu iztirzājumu atstāju profesionālo mūziķu ziņā. 
Māra Celle 

— Arī īpašu dziesmu par dziesmu svētku būšanām un nebūšanām, kam piedziedājums Kas par to, kas par to, dziesmu svētki jārīko! meld. Kas dārzā?. 

104 “Latvju Mūzika” nr. 10 (01.01.1978.) | Andris Vītoliņš
ES DZIESMU MEKLĒJU II 
Andris Vītoliņš 
Jēkaba Poruka otrs solo dziesmu krājums: Itālijas vīni (A. Austriņa) — A-f1 (baritonam), Lapas lido (V. Grēviņa) — cis(cf)1 -f2, Mēness sudraba zvani (Raiņa) — es(eb)1 -g2, Naktī (Z. Lazdas) —d 1 - g2,* Septiņas jaunavas (K. Skalbes) —e1 vai des(d b)1 - as(a )2, Vilks un pagasta ceļš (Raiņa) — des(d b)1 - f2,** Aijā, iāiā (tdz.) —g1 e2, Gaisma nāca (tdz.) — fis(ff)1 -fis2, Lecu, lecu dārziņā (tdz.) —f1 -d 2. Šo krājumu 200 eks. (I krājums 1000 eks.) izdevusi Jēkaba Poruka piemiņas komiteja ASV 1974.*** Pirmajā krājumā bija teksta tulkojumi angļu un vācu valodā, bet šim (II) to pietrūkst. 

Lapas lido, lapas skan. Rudens cauri iziet man, (...) — Valža Grēviņa (1895.-1968.) rezignētās vārsmas, ko atrodam šī Jēkaba Poruka (1895.-1963.) solo dziesmu krājuma mazāk pazīstama darba virsrakstā, šķiet, raksturo arī Poruka daiļrades vispārīgo attīstību. Daudzsološs sākums pēc Latvijas konservātorijas J. Vītola kompozicijas klases beigšanas 1923. gadā, kad radās viņa izcilākie darbi: Es dziesmu meklēju (V. Grēviņa), Mēness laiva (Raiņa),1 Vilks un pagasta ceļš (1926.), iespējams, arī Mēness sudraba zvani (Raiņa vārsmas apdzied jauneklīgu iemīlēšanos). Jēkabu Poruku dzīves ceļš itin drīz ievirza dažādos pienākumos, arī gluži administrātīvos: Nacionālās operas drāmaturgs (1929.-1936.), direktors (1936.-1940. un 1941.-1944.), Latvijas konservātorijas docents, Skaņražu kopā u.c. V. Bērzkalns savā Latviešu dziesmu svētku vēsturē (Grāmatu Draugs ASV 1965.) 404. lp. secina: 

(...) vēlāk, visu sirdi atdodams Nacionālajai operai (...), spējīgais komponists no daiļrades pamazām atrāvās. 

Vai laika trūkuma dēļ, esot augstos amatos? Vai, gluži otrādi, Poruks tos uzņēmās, nojauzdams, ka, nebūdams tikai vaļas brīžu skaņradis, viņš sevi ātri izsmels? #space 1920. un 1930. gados Latvijā no skaņrades vien pārtikt nevarēja. Bēgļu nometnēs Vācijā pēc II pasaules kara Porukam vairs tādu augsto amatu nebija.2 Bet mazāku amatu arī netrūka: nometnes komitejas priekšsēdis, pirmo trimdas dziesmu dienu komitejas priekšsēdis u.c. Netrūka arī brīvā laika, taču, šķiet, ne tā ar radošo garu. Spilgta liecība tam Ansbachā 1948. g. 25. aprīļa pusnaktī sacerētā Naktī. Teicams līdzsvars kā starp lejup un augšup vērstajiem, tā statiskajiem posmiem, stingrs formālais lējums un iekšējā loģika. #space Ne par velti Poruks bija žūrijas komisijas loceklis vai visās sava laika trimdas latviešu skaņražu sacensībās. Melodiskā izdoma Poruka darbos nav pārāk izcila, mūzikālā substance diezgan bezpersoniska. Niklāva Strunkes vārdiem izsakoties trūkst mākslas, pietrūkst “svētā gara.” #reph levadā minētajā Lapas lido toties mākslas papilnam. #reph Franku novada latviešu dziesmu dienu rīcības komiteja to izdeva 1946. gadā, un tai pašā gadā izdots arī Grēviņa dzejoļu krājums. Uz dobja basa ērģeļpunkta, ko, manuprāt, vajadzētu sadzirdēt līdz pat nākamajai zemo cis(c ) oktāvai, it kā skumjās rudens krāsās atmirdz dievišķīgas iedvesmas brīdī radusies figūrācija: lejup šūpojošu lauztu intervallu kustības bez t. s. funkcionālās harmonijas spriegumiem vai atslābumiem (tonālitātes ietvarus, turpretim, neviens no Es dziesmu meklēju II skaņdarbiem neatstāj). #space Teorētiski tie ietver skaņkārtas trīs galvenos akordus ar pievienotām lielām un mazām sekundām. Ne tik izcili līdztekus virzītu, galvenokārt kvartu kvintu, neatrisinātu akordu atbalstītie kulminācijas un nobeiguma posmi. Neiepriecina Grēviņa paustās patmīlīgās, t.s. labāko aprindu nelaimīgo mīlētāju gaušanās: Vai tu jūti to, kā tvan tais zieds, ko, mīļā, man Tu ik rīta sūti ar it “likumsakarīgajām” beigām: Jāmirst tev un jāmirst man (dziesmas viszemākais tonis — tā arī Naktī — laikam tāpēc arī nobeigumā). #irony Žurnālā Atpūta Drekslers par šo tematu pateicis daudz talantīgāk: Tur, t.i., no Rīgas tiltiem, (...) Slīcināties labi var. Kaut Pirmajā dzeju grāmatā (1923.) Grēviņš nodarbojas ar ekspresionismu un šķiru cīņu, Latvijas neatkarības laikā viņš ilgus gadus bija arī Rīgas pilsētas lielākās un vecākās, 1794. g. dibinātās, Diskonta bankas direktors. Šai aplūkojamā krājumā Poruks vairījies no tekstiem par “lielajiem tematiem”: karu un mieru, dzīvību un nāvi, labo un ļauno. Tematisks sīkums, bet mūzikāls meistardarbs ir Vilks un pagasta ceļš (1926.). Pavadījumam skaidra, konstruktīva doma: lejup slīdošu kvartu kvintu secības (kreisajā rokā veido īsu ostinato motīvu, pret ko vietām it kā draiskulīgi telēni jo atsperīgi lēkā labās rokas raksturīgās priekšskaņu — vācu Vorschlag, itāliešu appoggiatura — skrejas) apstājas īsākos statisku akordu posmos, tad atkal straujā kustībā virzās augšup, lai pēkšņi nolēktu pavisam zemu. #space Ne par velti Poruks kādu laiku Pēterpilī studēja inženierzinātnes, pirms iespruka filozofijas, vēlāk mūzikas valgos! — Kā visās šī krājuma caurkomponētajās oriģināldziesmās (atskaitot Nakti) un vienīgajā strofu dziesmā, burleskajā Itālijas vīni, miksolīdiskā solo balss arī Vilkā un pagasta ceļā veido viengabala melodisku attīstību, kur neviens mūzikāls teikums burtiski neatkārtojas (arī ne Lapās lido!). Poruks vairās no kvadrātiskās uzbūves, kur frāze pastāv no 2 vai 4, teikums — 4 vai 8, periods — 8 vai 16 taktīm ar nereti simmetriskiem posmiem. Vilkā (...) un Itālijas vīnos pat neviena frāze neatkārtojas ! Vai tam kāds sakars ar otrās Vīnes skolas (Šēnbergs, Albāns Bergs, Vēberns) “mūžīgās” variācijas principu? Tā idejiskā tēva Kloda Debisī daiļradē ne “receptes,” bet gan katrs nākamais mākslas darba veidošanās solis noteica tālāko formas attīstību. Šāda ievirze radnieciska pagājušā gadsimta lielo romantiķu tieksmei: ikvienā darbā parādīt ko jaunu, oriģinālu. Meistardarbs arī humoreska, virtuozā Itālijas vīni. “Nešķīsti" grūta baritona koloratūra 2. un 3. pantā! #dysphemism Pārējās šī krājuma dziesmās, atskaitot, varbūt, intonāciju un mainīgo ritmu Mēness sudraba zvanos, nav nepārvaramu vokālu grūtumu. Pavadījumi, turpretim, prasa izcilu veiksmi un gaumi. Harmoniskās saskaņas Itālijas vīnos spilgtas, nereti poliharmoniskas. Antons Austriņš kā nekā apdzejojis vismaz piecas dažādās krāsās dzirkstošas vīna šķirnes! Tomēr žēl, ka Poruks izlietojis savu talantu šāda teksta mūzikālam ietērpam: Arī dāmas mazāk prāto, kad tās iebauda Moscato (...). Krājuma mākslinieciski viskrāšņākā dziesma ir Mēness sudraba zvani. Raiņa vārdus Poruks atbilstoši atveidojis neikdienišķos mūzikālos tēlos — tos citās sakarībās neatkārtot! Melodiskā līnija met divi milzīgus asimmetriskus lokus (šeit 
pievienotajā ilustrācijā I un II resp. 111 un IV posms) ar zemākiem atelpas posmiem to vidū un spožu kulmināciju nobeigumā. Kaut Mēness sudraba zvanu pirmajās četrās taktīs parādās visi chromatiskās skaņrindas 12 toņi, vietām modāli iekrāsotā solo balss skaidri tonāla. Pavadījums, turpretim (kā Itālijas vīnos), atplaiksna vēlās romantikas t.s. paplašinātās tonalitātes visdažādākajās krāsās. Vidus un nobeiguma (ilustrācijā c posmi) smagnēji sonorie akordi veido pret “šķērsiem” basu ērģeļpunktiem it poliharmoniskas saskaņas. Pabālas Septiņas jaunavas, krājuma “viskvadrātiskākais" darbs. Apnīk pārāk biežie pavadījuma traļļi un oktāvu priekšskaņi. Vidusdaļas klavierrakstā tikai līdztekus slīdoši palielināto trijskaņu akordi, kam nav īsti laimējies uzburt K. Skalbes (erotiskās?) teikas gaisotni: (...) septiņas kvēlošas naktis (...), Un aiz logiem kā eglāji, Tumši zarojas pīķi. (...) 
Šaubos, vai, dziedot draugu pulkā, kādreiz izmantos krājumam pievienotās trīs latviešu tautasdziesmu apdares balsij un klavierēm. Caurmēra amatieriem tās krietni par grūtām. Koncertu vajadzībām Aijā, žūžū un Lecu, lecu dārziņā pavadījumi savukārt pārāk pliekani, salonveidīgi. #reph Gaisma nāca klavierraksts zaigot zaigo. Amerikānizēto koncertdziedoņu “smiņķi” (krāšļi, red.) un vakartērpi gan būtiski sveši bārenītes poētiskajām vārsmām: Šķitu savu māmuliņu rnadarāsi aizgājušu; ganīdama nu atradu zem zaļāmi velēnāmi. 

lespiedumkļūdu daudz, īpaši Mēness sudraba zvanos. Vai kļūdaini arī atstātie manuskripti? Man aizdomas, ka Mēness (...) sākas pp, ka 26. takts beigās atskan skaidrs F - dūra (mažora) trijskanis, ka 36. takts beigās jābūt vai nu F - dūra (mažora), vai arī palielinātajam trijskanim (cis resp. C -f - a), ka 43. taktī solo balss pusnotij aizmirsts punkts, 37. taktī pirmais akords skaidrā G - dūrā (mažorā). Domāju, ka Lecu, lecu dārziņā divi beidzamajās taktīs labajai rokai vijoles atslēga. Pārējās kļūdas, ceru, atskaņotāji ieraudzīs paši. V. Bērzkalns Latviešu dziesmu svētkos trimdā 360. lp. saka: Nevēlēdamies izšķiest savu talantu gadījuma darbos," paškritiskais skaņradis atlika komponēšanu vēlīgākajai mūža pievakarei, taču pēdējā nobeidzās tik negaidot, ka daudzas ieceres palika neīstenotas, (...). Latvijas neatkarības gados Jēkabs Poruks kopā ar Jēkabu Graubiņu izveidoja Dziesmu dārziņu, pēc V. Bērzkalna domām toreiz mākslinieciski vislabāko dziesmu krājumu skolu vajadzībām. Žēl, ka trimdā Poruku varbūt neviens nemudināja aizpildīt jo prāvos robus šejienes latviešu bērnu un jauniešu kamermūzikas nozarē. Domāju, ka šādam pasākumam viņam spēju netrūka. Par to liecina solo dziesmu krāšņi orķestrālie klavieru pavadījumi. Neturēsim sveci zem pūra! Kāpēc mūsu labākās solo dziesmas, kam pieskaitāma arī liela daļa Jēkaba Poruka, nevarētu rēgulāri atskaņot gan latviešu skolu, gan draudžu, biedrību un taml. sanāksmēs? Latviešu trimdas un tās kultūras nākotni izšķirs tikai mūsu pašu rīcība vai rīcības trūkums! 

* — Nebija arī vēlāk ASV, kur Poruks strādāja fabrikā. Viņš bija Kalamazū Latviešu Biedrības dibinātājs (1950.), pirmais priekšnieks un arī citādi ļoti sabiedrisks kā dzimtenē, tā trimdā. 
— Komponēta Ansbachā, Vācijā, 25. IV 1948. ** — Komponēta Rīgā 31. X 1926. Pārējie šī krājuma skaņdarbi nedatēti. *** — Krājuma cena $4.-, bet kopš 1977. g. $1.-gabalā plūs sūtīšanas izd., pasūunot: 428 Stan wood, Kalamazoo, MI 49007, U.S.A.
— Sākotnēji franču impresionistu paņēmiens. lespējams, ka tam ierosme gan senā Āzijas, gan arī senā rietumnieku baznīcas mūzika (800. - 900. gadu t.s. parallēlā organum mūzika). Debisī iepazinās ar Jāvas gamelan mūziku 1889. g. pasaules izstādē Parīzē. 22 gadus jaunākais Bartoks savā daiļradē savukārt iekļāva dažās primitīvās tautās sastopamo mūzicēšanu parallēlās sekundās. 


105 “Latvju Mūzika” nr. 10 (01.01.1978.) | Verena Stelpe-Dambrāne
MŪZIKĀLS CEĻOJUMS AP BALTIJAS JŪRU 
Verena Stelpe-Dambrāne 
Šis ceļojums varēja reālizēties mūsu universitātes (Capital University, Conservatory of Music, Columbus, Ohio) īpatnējā darba kalendāra dēļ, kas sadalās divos četrpadsmit nedēļu sēmestros, vasaras programmā un četru nedēļu (Interim) periodā janvāra mēnesī. Šī perioda ietvaros studenti var apmeklēt citas universitātes, kur līdzīgs skolas gada iedalījums, vai piedalīties pašu universitātes plānotos citos kursos, vai pat doties uz ārzemēm. Tādējādi mūsu studentiem ir bijusi iespēja mācīties ne tikai mūziku, bet arī citus priekšmetus Meksikā, Ceilonā, Izraēlā, vērot un iepazīt mācību metodes Eiropā, koncertēt Vācijā, Somijā. Mūsu konservātorijas profesors Viļjems Halers (William Haller) jau nesen bija ļoti veiksmīgi izkārtojis šādu ceļojumu mūzikas studentiem uz Somiju, par ko viņi bija lielā sajūsmā. Radās doma par līdzīgu ceļojumu uz Somiju un Baltijas valstīm. Vēlējāmies, lai mūsu studenti tiktos ar vietējiem mūzikas skolu un konservātoriju mācībspēkiem un audzēkņiem, koncertētu, apmeklētu koncertus, operu un baletu izrādes, iepazītos ar vietējo mūzikas skolu mācību metodēm, vērotu ekonomisko situāciju un komūnistisko iekārtu dažādās ikdienas vajadzībās. Vēlējāmies arī, lai mūsu studenti reprezentētu savu skolu, ne tikdaudz ar individuāli virtuozu gatavību kā prasmi ansambļos, kas jau apguvuši pirmo formālo muzikālo izglītību. Repertuārā uzņēmām galvenokārt mūsdienu amerikāņu komponistus, kas rakstījuši pēdējos piecdesmit gados: Leo Souerbiju (Leo Sower by), Eliku Vailderu (Alec Wilder), Erenu Koplendu (Aaron Copland), Lučāno Bērjo (Luciano Berio), Čārlzu Aivzu (Charles īves), Normenu Dello-Džoio (Norman Dellojoio), Denjelu Pinkemu (Daniel Pinkham), Polu Krestonu (Paul Creston) u.c. Lai samazinātu ceļa izdevumus studentiem, privāts fonds ziedoja 3000 $ stipendijām. Tā kā ceļojuma interesentu bija samērā daudz, īpaša žūrijas komisija pirms gala eksāmeniem 1977. g. pavasarī izraudzīja kandidātus un sadalīja stipendijas. Grupā iekļuva vienpadsmit studenti un divi mācībspēki — profesori. Piebiedrojās arī dziedone Vallija Melliņa un Kolumbas (Columbus) simfoniskā kora koriste Anda Germane. Starplaikā centāmies noskaidrot, vai mūsu grupai dos iebraukšanas atļauju Padomju Savienībā un Baltijas valstīs. Pēc vairāk nekā sešiem mēnešiem profesora Halera pūles sekmējās. Tālāk maršrutu kārtojām ar Inturistu (Intourist) un Draudzības biedrībām Ļeņingradā, Tallinā un Rīgā. Ja mums abiem vairāk sirmu matu, tad tas Padomju Savienības birokrātijas “nopelns”! #irony Likās neticami, ka pēc visa tā janvāra sākumā varējām stāvēt lidlaukā ar mūzikas instrumentu kastēm un koferiem, lai dotos pāri okeānam uz Stokholmu, Helsinkiem, Porvo (Porvoo), Ļeņingradu, Tallinu un Rīgu. Grupas vairākuma sejas pauda satraukumu, jo tām šis bija pirmais tālākais ceļojums no Ohaijas (Ohio). #metonymy Sēžot ērtajā Skandināvijas lidmašīnā un klausoties tās monotonajā dūkoņā, bija jādomā par šī ceļojuma sarežģīto tapšanu un neuzminamo tālāko gaitu. Stokholmā, kur koncertu nebija, bija ātri jāaprod ar staigāšanu, jāorientējas tramvaju un autobusu līnijās un nepārtrauktā dolāra vērtības svārstībā. No Stokholmas uz Helsinkiem devāmies ar kuģi pa daļēji aizsalušo Baltijas jūru. Biju aizmirsusi, cik dienas ziemeļos var būt pelēkas un īsas! Koncerti bija izkārtoti Helsinku Tomasa katedrālē, Olenkol baznīcā, vairākās Helsinku un Porvo skolās, kā arī Porvo vecākajā somu luterāņu baznīcā. Tā kā Helsinkos un Porvo viesojāmies ap Zvaigznes dienu, baznīcās pie altāriem vēl arvien bija Ziemsvētku egles, kas spartāniski iekārtotai telpai deva ļoti siltu noskaņu. Skaisti skanēja Nelhibela (Nelhybel) Fantāzija par korāļa temu Dievs Kungs ir mūsu stiprā pils ērģelēm un pūšamiem instrumentiem, Arnolda Šturma garīgās dziesmas, L. Souerbija Poēma ērģelēm un vijolei! Porvo atrodas 40 km uz austrumiem no Helsinkiem. Mūs novietoja somu luterāņu baznīcas īpašumā pie aizsalušiem ezeriem, mežu ielokā. Daļa mūsu studentu pavadīja garas stundas, staigājot pa šiem piesnigušajiem mežiem, sekojot meža zvēru pēdām un izbaudot dziļo mieru un klusumu. 12. janvāra vakarā ar vilcienu devāmies uz Ļeņingradu. Mums katram bija savas domas, atstājot rietumu pasauli un iebraucot Padomju Savienībā. Pārmaiņa bija ļoti krasa. Vilciena vagoni šauri, guļamās lāviņas tik vien platas, ka gulēt varēja vienīgi uz sāniem, tualetes telpas nožēlojamas, konduktores nelaipnas. Bija lieli grūtumi ar mūsu mūzikas instrumentu novietošanu, jo lieluma dēļ (tūba, marimba) tos nebija iespējams novietot zem lāviņām, bet jāatstāj starp tām, tā vēl vairāk samazinot šauro kupejas telpu. Nepatīkama bija arī muitas kontrole, kas notika naktī, dažus mūsu koferus pārbaudot līdz pēdējai vīlītei. Tiešām, muitnieks, politiskais ierēdnis un konduktore bija savu “uzdevumu augstumos.” Kad ceļotājs varēja atstāt kupeju, viņš jutās priecīgs! Pēc 10 stundu brauciena sasniedzām Ļeņingradu, kur mūs sagaidīja Inturista gīde Emina, kas pavadīja arī ceļā uz Tallinu un Rīgu. Apmetāmies tuvu pilsētas centram Astorijas viesnīcā. Bijām gaužām sašutuši, uzzinādami, ka Inturists ar turienes Draudzības biedrību nav sadarbojušies un mūsu grupai paredzēta galvenokārt tūristu atrakciju apskatīšana un viesošanās tikai Ļeņingradas konservātorijā. Ļeņingradā pavadījām trīs dienas. Itāliešu plānoto pilsētu redzēju saltā pelēkumā, kur vecas sievietes tīra ielas, kapājot ledu; redzēju to saulē mirdzošu, kad, skatoties pāri aizsalušai Nevai, Ziemas pils redzama savā novecojušajā skaistumā; vēroju pievakarē, sniegam sniegot, kad Sv. Izāka katedrāles apzeltītie torņi mistiski mirdzēja. Apciemojums konservātorijā izvērtās ļoti interesants. Mūs ar cieņu sagaidīja prorektors. Garākā runā viņš izskaidroja mācības iestādes mērķus, studentu sastāvu un komūnistiskās iekārtas “priekšrocības” jauno mūziķu sagatavošanā. #irony Tā kā janvāris visā Padomju Savienībā ir eksāmenu mēnesis skolām, mūsu sākotnējā doma apmeklēt lekcijas un mēģinājumus nereālizējās. Toties radās iespēja vērot jauno diriģentu pārbaudi, kas notika konservātorijas lielajā zālē. Uz skatuves bija pilna sastāva simfoniskais orķestris, kas ar technisku gatavību sekoja jauno diriģentu vadībai. Bijām pārsteigti par orķestrantu augsto muzikālo līmeni un vēl vairāk par mūziķu vecumu, jo prorektors savā ievadrunā bija minējis, ka konservātorijas audzēkņu caurmēra vecums no 18 - 22 gadiem, bet kas nekādi neietilpa šai vecuma katēgorijā. Izrādījās, ka jaunos diriģentus eksāminē galvenokārt mūzikas interpretācijā un ka viņi strādā ar konservātorijas profesionālo, nevis studentu orķestri. Šāda veida pieeja vērojama viscaur augstākā kursa studentu mācību gaitā. Jaunos, spējigos audzēkņus pamazām iesaista profesionālos ansambļos, lai iegūtu pieredzi un pašpārliecību. Diriģentu eksāminācijas komisijā darbojās arī Ļeņingradas filharmonijas orķestra diriģents Mariss Jansons. Ar viņa gādību bija iespējams noklausīties un vērot diriģentu pārbaudi operas Karmena otrā cēliena mēģinājumu. Apskatot konservātoriju, vienmēr tikām vadīti kā grupa. Ja kādam bija vēlēšanās apskatīt ko individuāli, to ļoti “izpalīdzīgi” atveda atpakaļ pie grupas kā noklīdušu avi.. #reph Kaut gan oficiāli mums nebija iespēju satikties ar mācībspēkiem un audzēkņiem, tomēr dažiem studentiem izdevās pārvarēt šo šķērsli un iegūt dziļāku ieskatu konservātorijas mūzikas darbā. Mūsu studentu vienīgā debija Ļeņingradā bija vienā no astoņām angļu valodas skolām, ko noorganizēja dienas laikā samērā provizoriski. Mūs viesmīlīgi pacienāja ar pankūkām, tēju un šokolādi. Šeit tikāmies jau ar vairākiem skolotājiem un sarunas bija daudz brīvākas. Mūs pārsteidza audzēkņu disciplīna, bet krievu jauniešus — mūsu brīvā izturēšanās. Bija interesanti vērot skolniekos pārmaiņu pēc Lučāno Bērjo Sequenza solo trombonam. Darbs rakstīts modernā technikā, kur trombonistam jābūt ir techniski teicamam instrumenta spēlētājam, ir aktierim un jokdarim. Krievu jaunieši mēģināja ilgāku laiku valdīties, bet beigās tomēr cietā disciplīna “izkusa." Tāpat ar lielu sajūsmu jaunieši izrādīja darbiem, kas bija rakstīti marimbai, jo daudzi no viņiem šādu instrumentu nebija redzējuši, kur nu vēl dzirdējuši. Diemžēl pēc koncerta neizdevās šo muzikālā ceļā nodibināto draudzību turpināt. Liekas, ka komunistiskā iekārta ir ļoti “norūpējusies” par iespaidiem, ko jaunā paaudze varētu uztvert no citu zemju pārstāvju brīvām gara izpausmēm. #irony Apsnigušo Ļeņingradu atstājām no ārpilsētas stacijas un devāmies tālāk uz Tallinu. Cerējām, ka mūsu studentiem tur radīsies lielāka iespēja koncertēt un dzirdēt turienes studentu priekšnesumus. Savas cerības balstījām ar to, ka, līdztekus Inturista un Draudzības biedrību organizēšanas darbam, mūsu personiskie sakari varētu vairāk palīdzēt. Šoreiz nepievīlāmies! Agrā rīta stundā Tallinā mūs sagaidīja igauņu gīde, konservātorijas ērģeļu klases profesors Hugo Lepnurms un studentu pārstāvis Jurī (Juri). Katru no mums viņi apsveica lielā sirsnībā ar trauslu alpu vijolītes ziedu. Apmetāmies skaistajā Viru viesnīcā. Samērā ātri uztvērām šejienes dzīves veidu — uzmanību un piesardzību. Vecpilsētas apskatē bija ietilpināti arī divu luterāņu baznīcu apmeklējumi, kas notika svētdienas rītā un bija iespēja vērot dievkalpojuma beigu daļu vecpilsētas vecākajā baznīcā. Plašā telpa nekurināta, akmens sienas nosūbējušas, gleznojumi uz koka daļām gandrīz nesaredzami — un tomēr: altāris greznots ar izrakstītu segu, alpu vijolītēm un pie altāra novietotas Ziemsvētku egles. Dievkalpojums nobeidzās ar Svēto Vakarēdienu, mācītāja svētīšanas vārdiem, draudzes dziedātu korāli un ērģeļu pēcspēli. Ir tik skumji un tomēr skaisti, ka daudziem no mums acīs asaras. Pēc dievkalpojuma prof. Haleram radās iespēja spēlēt uz šīs baznīcas ērģelēm, kas ir vienas no divējām, ko vispār Tallinā varot lietot. Padomju vara nav ieinteresēta, lai baznīcā dievkalpojumiem būtu labas ērģeles, un pašiem draudzes locekļiem nav līdzekļu, lai apstākļus uzlabotu. Labāks instruments ir vecpilsētas Doma baznīcā, ko cer pārvērst par koncertzāli un līdz ar to ērģeļu uzturēšanai un atjaunošanai būtu vairāk līdzekļu. Šeit noklausījāmies Lepnurmu atskaņojam Bachu un Haleru — vairākus amerikāņu komponistu darbus. Šos priekšnesumus diemžēl noklausījās tikai mūsu grupa un pāris tūristu, kas nejauši bija ienākuši baznīcā. Tallinas konservātorijas mācībspēkiem un audzēkņiem domātais koncerts notika igauņu Komponistu savienības zālē ar apmēram 200 sēdvietām, kas visas bija aizņemtas. Lielu atsaucību guva Jāņa Mediņa Rapsodija divām klavierēm, ko atskaņojām ar prof. Haleru. Valija Melliņa dziedāja Arnolda Šturma dziesmu ciklu, un mūsu grupas studente — daļu no Tālivalža Ķēniņa Divertimento klarnetei un klavierēm. Studenti, mācībspēki un mūzikas mīļotāji vairāk nekā stundu garo priekšnesumu uzņēma ļoti atsaucīgi. Pēc koncerta profesori Lepnurms un Nurmets pateicās un aicināja šādu apciemojumu atkārtot. Kaut arī tikai īsu laiku, šeit tomēr mums bija iespēja tikties ar mācībspēkiem un studentiem. Uzzinājām, ka lielākais studentu pieplūdums ir klaviernieku un stīdzinieku klasēs, bet pūšamo instrumentu — gaužām mazs, kam divējādi iemesli: šādu mūziķu mazais pieprasījums un mūzikas instrumentu zemā kvalitāte. Pēc divu dienu ciemošanās Tallinā devāmies uz Rīgu. Lai gan satiksme starp Tallinu un Rīgu ir samērā ērta (ar ātrvilcienu), mēs ekonomisku apsvērumu dēļ braucām ar naktsvilcienu ... Tādēļ no Igaunijas un Latvijas dabas braucienā neko neredzējām. Rīgā nokļuvām agrā rīta stundā, kur dažus no mums sagaidīja radi un paziņas. Atkal mūs sveica trauslie ziedi — tulpes, narcises, alpu vijolītes. Līdzko bijām novietoti viesnīcā un pabrokastojuši, tūlīt tikām sēdināti autobusā vecpilsētas apskatei. Tās pašas dienas pēcpusdienā bija izkārtota muzicēšana Draudzības biedrībā. Bijām sašutuši, ka mūsu studentiem trūka iespēju vingrināties. Taču bijām jau arī pieraduši, ka mūsu vēlmes un protestus neuzklausa. Kad ieradāmies Draudzības biedrībā, zāle bija pilna klausītājos. Biju pārliecināta, ka lielākā daļa ir partijas funkcionāri un īpaši aicināti viesi, kā arī konservātorijas mācībspēki, daži augstākā kursa studenti un pārstāvji no mūzikas vidusskolām. Nebija šaubu, ka koncerts paredzēts mūsu studentu spēju novērtēšanai. Jāsaka, ka studenti šīs ugunskristības izturēja labi. Pēc tam mūs informēja par koncertēšanu konservātorijā, Emīla Dārziņa speciālā mūzikas vidusskolā un Komponistu savienībā, kā arī par iespējām apmeklēt mēģinājumus. Viesošanās Rīgas konservātorijā izvērtās par ļoti patīkamu notikumu. Dabūju zināt, ka ar pašreizējo konservātorijas prorektoru Dzintaru Kļaviņu esam reizē “cīnījušies” ar harmonijas mācību Liepājas tautas konservātorijā pie Bieranta Ķuņķa. #dysphemism Ar viņa gādību man bija iespēja apskatīt vairākas mūzikas studijas un konservātorijas bibliotēku. Garākā sarunā pārrunājām mācību metodes, studentu kvalitāti, koncertēšanas un darba iespējas, kā arī lielāka apmēra Rīgas konservātorijas plānus komp. Alfrēda Kalniņa godināšanai. No šās konservātorijas man palika daudz patīkamāks iespaids nekā no Ļeņingradas. Telpas tīrākas un gaišākas, garderobistes laipnākas un izpalīdzīgākas, un pie durvīm nestāvēja varena apmēra dežurante. Arī šis koncerts nebija publicēts laikrakstos. Konservātorijas vestibilā gan bija koncerta plakāts. Vingrināšanās iespēju atkal gaužām maz: tikai kādas 45 minūtes pirms koncerta ierādīja vairākas telpas kur „uzsildīties.” Koncertzāle bija pilna klausītājiem: audzēkņiem, mācībspēkiem, mūsu personiskiem paziņām un garderobistēm. Atskaņojām Erena Koplenda (Aaron Copland) Billy the Kid divām klavierēm, Lučāno Bērjo (Luciano Berio) Sequenzu solo trombonam, Denjela Pinkema (Daniel Pinkham) darbu klarnetei un magnētiskai lentei, Elika Vaildera (Alec Wilder) Sonātu mežragam un klavierēm, Čārlza Aivza (Charles Ives) Sonātu vijolei un klavierēm, kas viss guva lielu atsaucību. Programmas beigu daļā Valija Melliņa dziedāja Semjuela Bārbera (Samuel Barber) Ir lijis lietus (Rain has Fallen) un Tālivalža Ķēniņa Neaizej tālu un Pēc cīņas (K. Dāles teksti). Koncertu nobeidzām ar Jāņa Medina Rapsodiju divām klavierēm. Likās, ka mums izdevās ar šo divu latviešu komponistu darbiem nodibināt paliekošu muzikālu kontaktu, kas izpaudās paildzinātos aplausos. Konservātorijas audzēkņi mums visiem pasniedza ar latvisku prievīti sasietus alpu vijolīšu ziedus. Sekoja mājinieku priekšnesumi. Vijolnieks Sprūdžs virtuozi atskaņoja daļu no Enesko (Enesco) vijoles sonātas, baritons Poļekovs dziedāja Alfr. Kalniņa un Rachmaņinova dziesmas, mežraga klases vadītājs spēlēja daļu no Mocarta koncerta. Lai mūs iepazīstinātu ar jaunākajiem meklējumiem okupētās Latvijas latviešu mūzikā, klarnetists Egils Straume ar klaviernieci Ilzi Graubiņu atskaņoja savu kompoziciju, kurā netrūka laikmetīgās mūzikas valodas ļoti kompetentā priekšnesumā. Darbu divi klavierēm atskaņoja Nora Novika un Rafi Haradžanjanss. Ērika Satī (Satie) ietekmē rakstīto kompozīciju abi klaviernieki veidoja ļoti muzikāli. Nobeigumā dzirdējām ļoti eksperimentālu, laikmetīgu darbu četrām klavierēm, atdarinot dažādu trokšņu un sitamo rīku “skaņas.” Līdz ar šo priekšnesumu oficiālā programma nobeidzās. Man blakus sēdēja kāds cienījama izskata kungs, kas, projām ejot, pasniedza mazu grāmatiņu ar savu ierakstu: Tāļa Matīsa Par dziedāšanas mākslu. Atcerējos viņu kopš bērnības dienām Liepājā, kad dziedāja radiofonā: Aiz ezera balti bērzi... Parunājām pāris minūtes un atvadījāmies. Pirmajās rindās bija daudz sirmu, cienījamu galvu. Būtu parunājusies, bet nebija laika. Vēl bija noorganizēts otrs koncerts konservātorijas mazajā zālē, kur bija ērģeles. Šeit ieradās rektors Imants Kokars, prorektors Dzintars Kļaviņš, vairāki mācībspēki, daži mūzikas studenti un pāris mūsu personisko paziņu. Šī tikšanās bija daudz sirsnīgāka. Konservatorijas ērģeļu klases profesore Brigita Mieze atskaņoja divus Bacha darbus un prof. Halers ar mūsu studentu solistiem vairākas amerikāņu kompozicijas. Pēc tam pirmo reizi bez tulku palīdzības pastāstīju par mūsu (ASV) mūzikas skolām,mūsu pašu konservātoriju un mūzikālo izglītību Amerikā vispār. No kollēgu jautājumiem secināju, ka paidagoģiskā darba metodes tur un šeit Amerikā ir atšķirīgas. Esmu pārliecināta, ka šāda veida tikšanās un pārrunas veicina arī mācības metožu izpratni. Koncerts Komponistu savienībā bija domāts tikai tās biedriem. Telpa, kurā mūzicējām, bija kā liela dzīvojamā istaba ar ērtiem sēdekļiem un diviem flīģeļiem. Pēc komp. Ģederta Ramana apsveikuma vārdiem pastāstīju par mūzikālo dzīvi Amerikā. Tā kā lielākā daļa klausītājos bija komponisti, savos priekšnesumos centāmies ietilpināt arī darbus, ko līdz šim vēl nebijām atskaņojuši. Līdztekus Aivza, Bērjo un Souerbija darbiem atskaņojām arī T. Ķēniņa Concertino divām klavierēm, un Valija Melliņa dziedāja divas A. Šturma garīgas dziesmas: Dieva vasaras un Dieva laiks (A. Kraujietes teksti). No Rīgas latviešu komponistu puses vairākas latviešu tautasdziesmu apdares dziedāja Marija Krīgena, un turklāt noklausījāmies arī pāris klavierdarbu. Pēc koncerta politiskais ierēdnis mūsu grupas vadītājam prof. Haleram asi aizrādīja, ka turpmākās programmās ietilpināmi tikai “amerikāņu" darbi. Bijām pārsteigti par šādu neprofesionālu nostāju, kas ir krasā pretstatā Amerikā sastopamai brīvai, nekontrolētai izvēlei. Brīvajā pasaulē, tāpat kā okupētajā Latvijā, aktīvi darbojas un sacerē mūziku arī latviešu izcelsmes komponisti. Kāds nolūks šo mūziķu darbu atskaņošanas aizliegumam? Kāds sakars tam ar brīvību un brīvu kultūras sakaru izveidošanu? Mūsu grupai bija iespējams noklausīties vairākus ērģeļu koncertus Doma baznīcā, kur koncertēja ārzemju viesi. Arī prof. Haleram radās iespēja spēlēt uz šīm ērģelēm. Šo mūzicēšanu dzirdēja tikai mūsu grupa un prof. B. Mieze. Ar īpašu atļauju varējām uziet ērģeļu telpā un apskatīt vareno mūzikas instrumentu, ko uztur ļoti labā stāvoklī. Prof. Halers atzina, ka uz šī instrumenta ērģeļu mūzika skan grandiozi un tā spēlētājam vajadzīgs arī fizisks spēks. Īsi pirms Rīgas atstāšanas apciemojām Emīla Dārziņa speciālo mūzikas vidusskolu. Direktore Arāja bija izkārtojusi iespēju noklausīties skolas zēnu kori mēģinājumā. Ansamblis iepriecināja ar vairākām Rachmaņinova un Šūberta dziesmām. Tad kā piedevu koris nodziedāja amerikāņu komponista Hemiltona (Hamilton) populāro Mame, atvainojoties, ka dziesmai vēl vajadzīgs lielāks slīpējums, un apjautājoties, vai kāds no mūsu grupas nevēlētos ar zēniem pastrādāt. Mūsu konservātorijas pēdējā gada students Filips Šiplijs (Philip Shipley) šo aicinājumu arī pieņēma un nostrādāja ar zēniem kādas 10 minūtes, mēģinot viņu dziedājumā panākt vairāk līganuma un izteiksmes brīvības. Tā kā Filipa latviešu vārdu krājums bija mazs, norādījumus viņš izteica dziedādams un ar roku kustībām. Viņš nobeidza ar “lūdzu,” akcentēdams palaikam otro zilbi, par ko zēni uzjautrinājās. Dārziņa skolas audzēkņiem domātajā priekšnesumā ietilpinājām arī vairākas Gēršvina (Gershwin) populārās dziesmas, par ko viņi sajūsminājās. Patika mūsu dažādo pūšamo instrumentu spēlētāji. Pēc mūsu priekšnesuma dzirdējām vairākus Dārziņa skolas dažāda vecuma vijolniekus un klavierniekus. Pārsteidza lielā nopietnība šo jauno audzēkņu priekšnesumos. Pēc tam direktore Arāja pastāstīja par audzēkņu sastāvu un uzņemšanas konkursiem. Šīs skolas uzdevums ir sagatavot audzēkņus tālākai muzikālai izglītībai konservātorijā. Dārziņa speciālo mūzikas vidusskolu beidzot, izglītības līmenis ir līdzīgs ASV pirmo četru gadu (undergraduate) universitāšu vai kolledžu studentu muzikālajam līmenim. Padomju iekārtā augstākā mūzikas izglītības iestāde ir konservātorijā, kas šejienes (ASV) uztverē atbilstu graduate skolai. Lai gan vecumā mūsu grupas un Latvijas konservātorijas audzēkņi gandrīz vienādi, abpusējo muzikālās gatavības līmeni grūti salīdzināt. Par redzēto un dzirdēto jāliecina, ka lielākā daļa audzēkņu kā Dārziņa speciālajā mūzikas vidusskolā, tā konservātorijā ir disciplinēti un mūzikālo stilu izpratnē tradicionāli. Priekšnesumā gandrīz nekad nemanījām kādas personiskākas uztveres iekrāsojumu. Ļoti skaistu nobeigumu mūsu ceļojumam sagādāja Imants Kokars, uzaicinot uz kamerkora Ave Sol mēģinājumu. Bija bauda klausīties šo profesionālo vienību, kas pašlaik sagatavoja Imanta Kalniņa darbu korim, solistiem un mazam orķestrim. Mēģinājuma nobeigumā Ave Sol vēl iepriecināja ar latgaliešu tautasdziesmu sabalsojumu. 

106 “Latvju Mūzika” nr. 10 (01.01.1978.) | G. R.
I VĀCIJAS LATVIEŠU DZIESMU DIENAS ŠTUTGARTĒ 
Demogrāfi brīdina, ka latviešu tautas eksistence okupētās Latvijas territorijā ir apdraudēta. Tas nozīmē, ka jāmeklē jaunas latvietības izpausmes iespējas, tautas gara reģenerācijas citas formas, kas nesaistās vairs ar Latvijas territorijas dominanci un liek možus latvietības centrus izveidot jebkur pasaulē, kur vien tik pulcējas brīvi latvieši. Tikai no šādām “aplenkuma” pozicijām nākotnē būs iespējama Latvijas territorijas nodrošināšana latviešiem, kas tagad, pēc demogrāfu datiem, savā dzimtenē zaudē skaitlisko pārsvaru un polītisko ietekmi. 1976. gada rudenī (24., 25. septembrī) šādas reģenerācijas spilgts piemērs izrādījās I Vācijas latviešu dziesmu dienas. Pēc trīsdesmit trimdas gadiem sākās jauns posms latviešu trimdas kultūras rosmē tieši tajā patvēruma zemē, kurā pēc kara palika vismazākā trimdinieku daļa. Šī daļa atradās saimnieciski visvājākajās pozicijās, jo balstījās uz cilvēkiem, kas demokrātiskās hēmisfairas darba tirgum likās nederīgi. Starplaikā daudz kas mainījies. Kādreizējās invalidu ģimenēs pieaugušie bērni un bērnu bērni dzīvo saimnieciski labi nodrošinātos apstākļos un dzīvi seko trimdas latviešu gara dzīvei. Zināma mazdūšības sajūta Rietumvācijas latviešos tomēr vēl joprojām bija un tās pārspēšanai labi noderēja šīs dziesmu dienas. 
Par spīti neizdevīgajiem apstākļiem Rietumvācijas latvieši bija jau agrāk kā pašas par sevi saprotamas lietas paveikuši lielus uzdevumus: triju vispārīgu Eiropas latviešu dziesmu svētku sarīkošanu. Taču šais reizēs vismaz ar varbūtēja iztrūkuma garantiju (ko gan nekad nenācās izmantot) aiz muguras stāvēja centrālā Eiropas latviešu organizācija LAKEC ar tajā apvienotajiem tautiešiem Anglijā un Zviedrijā. Šoreiz viss risks bija jāuzņemas Rietumvācijas latviešiem pašiem. Nevarēja pat cerēt uz apmeklētāju un dziedātāju ierašanos, piemēram, no Anglijas, jo turienes naudai Rietumvācijā patlaban maza vērtība. Pārdomas radīja dziesmu dienu apzīmējums. Trimdā izdotajā Dziesmu svētku vēsturē aprakstītas lielās dziesmu dienas un arī dziesmu svētki, kurus drīz pēc kara latviešu bēgļi sarīkoja okupētās Vācijas dienvidos un ziemeļos. Pēc šīs chronoloģijas 1976. gada dziesmu dienas nekādā ziņā nebija pirmās. No otras puses — rīkotāji saredzēja atšķirību starp toreizējiem sarīkojumiem un pašreizējo latviešu situāciju Vācijā. Izceļodami uz citām zemēm un kontinentiem un atjaunodami tur latviešu dziesmu svētku tradicijas, trimdinieki bija pārliecināti, ka jaunajās patvēruma zemēs viņi turpina pēc kara Vācijā uzsākto kordzīvi. Un tā tas patiesi arī bija. Tādēļ rīkotāji 1976. gadā Rietumvācijā izšķīrās par pirmajām Vācijas latviešu dziesmu dienām. Apvienotā kora programmu nolēma, cik vien iespējams, pieskaņot IV Eiropas latviešu dziesmu svētkiem, kas 1977. gadā notiks Londonā. Simbolizējot šo saskaņu, par vienu no virsdiriģentiem nolēma aicināt Londonas rīcības komitejas mūzikas daļas vadītāju Albertu Jērumu. Organizācijas darbi sāka konkrēti virzīties uz priekšu, kad administrātīvo vadību uzņēmās mācītājs Elmārs Ernsts Rozītis, izplānojot visus sarīkojumus savā dzīves vietā Štutgartē. Turpat komplektējās līdzstrādnieku štābs: M. Žagariņa, D. Janevica, G. Ešmanis, P. Vīgants u.c. Informācijas rakstus trimdas presei deva Jānis Bērziņš. Saimniecisko atbildību pārņēma Latviešu centrālā komiteja Rietumvācijā resp. tās kultūras daļas vadītājs Jēkabs Ķiploks. Mūzikas lietas kārtoja Longīns Apkalns. Viņš sadarbojās ar štutgartieti prof. Dr. H.J. Dāmenu (Dahmen), kas jau agrāk bija sācis interesēties par baltiešu mūziku. Tādēļ paveicās ar izdevīgiem noteikumiem salīgt augstvērtīgu liela sastāva pūtēju orķestri Stadtkapelle Winnenden. Kādreizējā Bīlefeldas MSO orķestra “korifeji” Ferdinands Heinrichsons un Jānis Kauliņš pārlūkoja savus nošu krājumus, lai atrastu ko noderīgu programmai. Dažu orķestra darbu notis atsūtīja Ērika Biezaiša mūzikas krātuve Austrālijā. Jānis Kauliņš īpaši instrumentēja J. Vītola Beverīnas dziedoni Štutgartes orķestra sastāvam. Mācītājs E. E. Rozītis izmantoja savus sakarus ar Virtembergas pavalsts ev.-lut. baznīcas virsvaldi un sarunāja Hospitalhof telpas Štutgartes centrā, kur varēja notikt visi dziesmu dienu koncerti. Oikūmeniskajam dievkalpojumam virsvalde atvēlēja Štutgartes dižāko dievnamu — vēsturisko Stiftskirche. Apvienotā kora koncertā apsolījās dziedāt Minsteres operas dziedone Rūta Gerke un Štutgartes operas — Renāte Gūtmane. R. Gerkei radās grūtumi ar izrāžu un mēģinājumu laikiem Minsterē. Tieši dziesmu dienu laikā viņai Minsteres teātrī bija jābūt atbildīgajā Dezdēmonas lomā Dž. Verdi operā Otello. R. Gerkes partijas apvienotā kora koncertā pārņēma Marga Apkalne, kas dziedāja arī dievkalpojumā. I Vācijas latviešu dziesmu dienas ievadīja kopmēģinājums 1976. gada 5. septembrī Minsteres latviešu ģimnāzijas telpās. Bez jau pazīstamajiem diriģentiem L. Apkalna un A.Jēruma dziedātāji šai mēģinājumā iepazinās ar diviem jauniem ļoti spējīgiem diriģentiem. Manzars Dreimanis nu jau vairākus gadus vadījis Ķelnes kordziedoņu dažādos sastāvus: vīru, sievu un jaukto kori. Laba mūzikāla instinkta vadīts, viņš neilgā laikā apguvis lietpratīgu iestudēšanas un diriģēšanas techniku. Debitēdams tik plašā apjomā, viņš attaisnoja visas par viņu lolotās cerības. Marks Opeskins tikai kopš neilga laika izkļuvis no okupētās Latvijas. Rietumvācijā viņš vēl papildina savu Rīgā iegūto mūzikālo izglītību. Arī viņa iecerēm koris sekoja ar manāmu labpatiku. Longīnam Apkalnam nācās diriģēt visas orķestra pavadījumā dziedamās kordziesmas. 24. septembrī aktīvie dziesmu dienu dalībnieki tikās Štutgartē. Kamēr Minsteres latviešu ģimnāzijas audzēkņi rādīja savu tautasdeju mākslu vācu televīzijai, jaunatnes mītnē (Jugendherberge) noritēja kora mēģinājumi. Pēc vakariņām visi devās uz Hospitalhof zāli, kur plkst. 20:00 sākās Jaunatnes folkloras vakars. Vairāki Minsteres latviešu ģimnāzijas skolnieku ansambļi un Ludvigsburgas deju kopa Daugava sniedza plašu un saistošu programmu, ko publika uzņēma ar lielu atsaucību. Sevišķu interesi radīja ģimnāzistu dejotā lībiešu tautasdeja Sarabumbals. Sestdienas, 25. septembra, rīts un priekšpusdiena pagāja mēģinājumos gan ar ērģelēm, gan orķestri, gan korim vien. Plkst. 14:00 sākās oikūmeniskais dievkalpojums. Piedalījās latviešu luterāņu, katoļu un baptistu mācītāji no Rietumvācijas. Diemžēl no Anglijas atbraukušais archibīskapa A. Lūša vietnieks pilnā amata tērpā sekoja dievkalpojuma norisei draudzes solos, kamēr sprediķi teica un draudzi svētīja vietējais prāvests. Apgarotas ticības spēks izpaudās mācītāja P. Kļaviņa uzrunā. Ar J. Kalniņa dziesmu Vienmēr kāda zvaigzne aust (Andr. Eglīša) dievkalpojumu kuplināja Marga Apkalne. 
Viņa dziedāja arī solo pardju A. Jurjāna kantātē Tēvijai, kurā apvienoto kori diriģēja Longīns Apkalns un Ringolds Kaufmanis pavadīja uz ērģelēm. Pēc dievkalpojuma visi devās uz netālo koncertzāli, kuras priekštelpā Dž. Brača ar palīgiem bija iekārtojusi gleznotāja Benjamiņa Ancāna piemiņas izstādi. Nesen mirušā gleznotāja īpatnēji spilgtās gleznas veidoja raksturīgu ielogu dziesmu dienu sarīkojumiem. Orķestrim spēlējot A.Jurjāna Ačikopu, apvienotais koris ar diriģentiem uznāca skatuvē. Dziesmu dienas atklāja Latviešu centrālās padomes Rietumvācijā priekšsēdis Ādolfs Šilde, citēdams kādu ap trīsdesmit gadus vecu Jāzepa Vītola uzrunu, kas izrādījās visai aktuāla vēl tagad. Koris un klausītājies kopā ar orķestri L. Apkalna vadībā dziedāja Latvijas un Vācijas himnu. Vēl runāja LCK Kultūras daļas vadītājs J. Ķiploks un māc. E. E. Rozītis, kas arī nolasīja apsveikumus. Dziesmu dienu emblēmas zīmējumam bija sarīkota sacensība Minsteres latviešu ģimnāzijas audzēkņiem, kas deva ļoti labus rezultātus. J. Ķiploks pasniedza balvas triju labāko metu autoriem. Programmā labi iekļāvās orķestra spēlētā Tiklas Ilsteres poēma Trīs ainas. Publika sirsnīgi sumināja komponisti, kas bija mērojusi ceļu no Ketigas (Kettig) uz Štutgarti, neievērojot priekš četriem gadiem pārciestās slimības seku grūtumus. Koncerta starpbrīža laikā svētku viesi varēja iegādādes daiļamatniecības izstrādājumus. Otras daļas sākumā, kad koris atgriezās svētku zālē, orķestris spēlēja J. Kauliņa Daugavas maršu, kurā ievītas latvju tautasdziesmu melodijas. Bez jauktā kora atsevišķi dziedāja arī vīru un sieviešu koris. Koncertu nobeidza ar Alfr. Kalniņa Latvju himnu — Mēs gribam būt kungi mūsu dzimtajā zemē — kam orķestra pavadījumu bija uzrakstījis Ferdinands Heinrichsons. Publika to noklausījās, kājās piecēlusies. Lai dokumentētu dziesmu dienu norisi, visi apvienotā kora dziedājumi (arī kantāte baznīcā) tika uzņemti skaņu lentēs. Izvēloties labākos ieskaņojumus, izgatavota ilgspēles stereoplate, kas jau dabūjama. Apvienotā kora koncerta programma bija šāda: 

Pirmās Vācijas latviešu dziesmu dienas nobeidzās ar svētku balli Štutgartes universitātes mensā. Dalībnieki šķīrās apmierināti. Vispārīgais ieskats, ko pauda arī trimdas laikrakstu korespondenti, bija, ka sarīkojumi izdevušies spoži. Dziesmu dienas ievērojami sekmēja siltais un saulainais laiks, kas pēc rudenīgajām dienām septembra sākumā vēlreiz 
lika atgriezties vasarai tieši latviešu svētku laikā. Ārpus dziesmu dienu programmas interesenti svētdienas rītā (26. septembrī) noskatījās no Austrālijas atbraukušā Mālu ansambļa ļoti veiksmīgo “mitoloģisko rituālu” Varbūtības. 
G.R. 

107 “Latvju Mūzika” nr. 10 (01.01.1978.) | A. J.
Štutgartes impresijas 
Štutgartes avēnijas tai nedēļas nogalē bija uzartas, un tie arekļi nebūs bijuši no papes vai koka gatavoti, lai spētu šādu postažu sagādāt. Zinātāji zīlēja, ka būvēšot pazemes dzelzceļus, lai no A uz Z varētu vēl ātrāk nokļūt, kaut Štutgarte nav kļuvusi neko lielāka par to, kāda tā bija priekš 30 gadiem. No kalniem ripināties lejā taču vienmēr ir daudz patīkamāk nekā sēdēt tumšā tunelī un blenzt vagonā izkārtos sludinājumu plikņos, lai kā šo izstādīto meiteņu vitālie izmēri kārdinātu. Bijām nometināti Jaunatnes iebraucamā vietā (tā Jugendherberge legāli varētu tulkot), bet ar Saulīti Tērbatas ielā šo iestādījumu nevarēja salīdzināt. Zupas bija gardas un tādas pat Saulītis par 5 santimiem nebūtu varējis dot. No maizes mūs ārsti un līdzīgām kārtām piederīgie savukārt cenšas atradināt, kaut radniecisku substanci, kas gan garšoja pēc “dzēšlapas,” varēja te dažkārt dabūt. lebraucamā vieta “pārplūda” ar iepriekš nepieteiktiem programmas dalībniekiem, un tā mans tiešais administrātīvais priekšnieks (citādu priekšnieku, protams, arī netrūka) kavēja mēģinājumus, līdz “iztukšoja” tuvākās apkārtnes pansiju iespējas, un visi pacēla cepures — līgo! Mums nu jumts virs galvas! #metonymy Būtu varējuši bez jumta iztikt, jo naktis bija siltas kā Vidusjūrā saliets piens; zvaigznēs skatoties vien varēja ātrāk un patīkamāk apreibt nekā Nekaras vīna kausiņus tukšojot. Un lejā, dziļi lejā, pilsētas ugunis mirgoja kā nenotvertu meiteņu solījumi. Tiku kādas mēģinājis atvilināt uz kalnu, taču velti. Topošā pazemes dzelzceļa arumi viņām, acīm redzot, likās pievilcīgāki par visu to, ko savā Štutgartes Saulītē varēju solīt. Tālāk no zvaigznēm? Pie zemes māmuliņas mīļās krūts? Kā Eiropas latviešu tagadējais prezidents reiz man rakstīja — jē nu veis! Hm! Tā reiz, laikam netīši, tiku sevī nomurminājis, skatoties Minsteres ģimnāzistu pirmo Mičotāju uzvedumu. Kaut kas te veidojās tai garā — sevī domāju — kādā Auseklis trimdu būtu varējis iztēlot. Mūsu Gaismas pils, mūsu svešuma sārņu neaptraipīts tautisks cietoksnis! #reph Kas viss pēc tam Minsterē nav noticis! Pasaule izceļota, cietoksni stiprinot, no tālām zemēm nākuši un gājuši jauni cilvēki kopt to, kas mūsu dzīves ziņā skaists, neatņemams, bet kas mums pašiem bija it kā aizmirsies. #reph Pensionāri nav dzirdēti koklējam, kaut tieši viņu vecumā gara spirdzināšanai derētu kaut vai ko “aušīgu” piemācīties. Koklē jaunie. Mēs viņiem pārmetām kreisas tendences. Radusies jauna mūslaiku teiksma. Liksim Kantam mieru, bet pieminēsim, ka Minsterē tagad ir divēji Circenīši — dižie un sīkie. Mazais Circenītis pagaidām grozās staltāk varbūt tādēļ, ka Circeņu seniori vēl nav pieredzējuši kara dienestu un viņu kustību lempība raksturo tos mūsu senčus, kas nokāpa no kokiem. #reph Drusku pārspīlēts šis domu gājiens, varētu teikt, bet virziens būtiski pareizs. Kaut mūsu jaunā gaita tikai pēdējos gados sākusi savus radītājus saukt par “netīriem fašistu agresoriem,” taču nav noliedzams, ka kādreiz mēs lībiešus esam — ar vai bez sabiedroto palīdzības — centušies sadzīt tai pašā mīļajā Baltijas jūrā. Un tomēr tas nedod mums tiesības anektēt viņu dejas. Nav dzirdēts, ka kāds krustnesis būtu lepojies, polkas soli lēkdams vai mūsu sudmaliņās virpuļodams; tādēļ arī, lībiešu dejas dejodami, atzīsim, ka tās ir citas, lepnas un krāšņas kultūras produkts. #reph Un, savu vainu izpirkdami, neaizmirsīsim savus asimilētos kaimiņus. Citādi ar Dr. Kisindžera palīdzību (kā citādi?) var iejaukties Latvju un lībiešu draudzības biedrība, zinot, ka drīz šim gudrelim darba sāks pietrūkt. Circenīši priecināja aci. Ne mazāk Ludvigsburgas Daugava, Te atkal patika viņu stingrais solis, kaut viss deju tvērums likās par daudz uzposts, “nosmiņķēts” (apkrāšļots, red.), teātrāli sadomāts. Jauki bērni, bet sāja garša mutē paliek, iedomājoties, ka kaut kur Halifaksā ir jauno deju grupa, kur koklē un dzied, bet Kaizerslauternā, Manheimā nenotiek nekas! Kas ar Mincheni? Pat no abu latviešu raidījumu darbiniekiem vien četri pāri sanāktu! Visi latvieši Minchenē taču nepārdod tikai šašļiku?! Nepārkāpjot LCK suverēnitātes robežas, pieminēsim vēl, ka Minsteres ģimnāzija ir beidzot tikusi pie kora. Tiesa, šie 29 jaunie cilvēki vēl nevar ķerties pie Mocarta Rekviēma, pat Jāņa Kalniņa Kurš putniņis tika dziedāts atvieglotā versijā. Bet galvenais, ka darbs ir uzsākts! Un ja kāda jauna minsteriete vēlāk man blakus vareni atbalstīja basus jautrākās izdarībās, tad tas tikai rāda, ka nekas nav neiespējams. Ja gribam, un jāgrib mums taču ir! Piecus dažādus uzdevumus vakarā paspēja paveikt Zintis Muižnieks, tīri glīti tautasdziesmu nodziedāja jauniņā Ēdite Rantiņa, pārējos darba darītājus programma noklusēja. Daļa no deju pavadījumiem bija uzticēta koklētājiem. Cik derdzīga bija akordeona skaņa, tik patīkami silti skanēja kokles! Diemžēl, ansamblis spēlēja visai neritmiski un, liekas, bez diriģenta neiztiks. — Tikai šā diriģenta uzdevumu es nemaz neapskaužu. 
Lielā svētku diena sākās, kā arvien, ar mēģinājumiem, priekškoncerta steigu un neglābjamo laika trūkumu. Bet tā kā viss bija priekšzīmīgi organizēts, diena pagāja patikamā drošības sajūtā un labā apziņā, ka nekas netiks nokavēts, viss būs īstajā vietā, īstajā laikā. Oikūmeniskais dievkalpojums bija paraugs visiem citiem, ko nākotnē rīkosim: cildeni svinīgs, laika ziņā rūpīgi aplēsts, ar visu mūziku (kantāte Tēvijai) tikai drusku pārsniedza stundas robežu. Tiešām — lai mācāmies, topam apgaismoti un pieņemamies gudrībā! Apiesim kopkora koncertu, lai nekristu kārdināšanā. #reph Kārdinājumi mēdzot aptraipīt tīro dzīvošanas — šai reizē mūzicēšanas — prieku. Skatuve izskatījusies grandioza, ar diviem milzīgiem puķu garnējumiem, neskaitāmām dziedātāju rindām un ar kādu pusduci vai vēl vairāk diriģentu, kas esot nikni cīnījušies par to, lai latviešu dziesma atrastu atbalsi šai švābu zemes nejauki uzraktajā “pērlē.” #irony Tā vismaz pēc 24 stundu meditācijām tika apgalvojis «Notiesasrunātāja kungs." Balts kabatas lakatiņš gan esot aizmirsts mājās, bet Dienvidvācijā tagad ražojot tikai spilgti krāsainus. Tā vēdināšana iznāca vienpusīga — tikai no kora puses. Toties tikāmies ar Ralfu Alunānu. Pēdējais Alunāns? kāds ieminējās. Nē — kaut kur Angolā, Arizonā vai Andos esot vēl kāds. Boriss Piekalnītis, augšanā neapstājies, nu līdzinās seno dievu attēliem: milzīgs, nenogāžams, debesīs ieaudzis. Ja viņa statuju novietotu dzimtajā Beļavā, jau tagad tā aizņemtu pusi pagasta. „Vilja," ak Paula, „Du Waldmägdelein" ..., patiesi, arī Brīvkalne bija tur, šarmanta, lielām izbrīnās pilnām acīm, un, nu jā, koķetēt viņa vienmēr ir pratusi. Kur šādas sievietes ņem savu intensitāti — vārdu virknes, domas sprāgst kā no patšautenes! Ak, nākamgad Londonā? Un simfonisks koncerts? Nu, tad man gan jābrauc! Es teiktu — nu protams, jo šādi īsi tikšanās mirkļi ir mūsu skābekļu maskas. Visas balles nav vienādas. Dažkārt sagadās, ka uz tiem pašiem 100 kvadrātmetriem reizē jaunie kratās kā elektrizētu želeju sarijušies, Kauliņa dejas skolu izgājušo speciālistu sejās neizgaist koncentrētas nopietnības, pat zināmu ciešanu izteiksme, kamēr pārējie pasper trīs četrus soļus uz priekšu, tikpat sānis vai atpakaļ, ignorēdami tās kaislību elles, ko uzvanda mūzika 3 vai 4/4 taktī. Toties šī balle gan norisa con grazia, poco a poco spirituoso, con brio e moito appassionato līdz neglābjamam rit. e perdendosi agrā rīta stundā. Nav brīnums, ka dažs labs svētdienas rītā uz Mālu ansambli netika aizgājis. Tika arī baumots, ka tur rādīšot pornogrāfiju. Bet kad atgriezās tie, kas izrādi bija redzējuši, neaizgājušie staigāja kaunīgi nokārtām galvām un ilgi neskatījās uzņēmīgajiem acīs. Tad sākās exodus: aizbrauca Minsteres-Oldenburgas-Hanoveras-Hamburgas autobuss, aizbrauca ķelnieši, un Štutgarte norima svētdienas vakara mierā. #reph #metonymy No visa bija gana. Otrā rītā vēl “izložņāju” iepriekšējās dienas iemītās takas. Neviena tautastērpa, neviena plīvojoša balta kabatas lakatiņa, cik vien tālu acs varēja saskatīt. Kāds švābs vientulīgs maršēja pamestajās ieliņās un skaļi deklamēja, ka federālā republika vēl neesot visa Vācija. Tik daudz no vēstures manā tukšajā pēcsvētku galvā bija patvēries, kaut no viņa argumentācijas nespēju izlobīt, kurai pusei otra būtu jāatbrīvo. Viņš likās viens no tiem, kas joprojām nav iemācījies sadzīvot ar ērkšķi sirdī. Būtu jauki kādreiz atgriezties Štutgartē. Pavērot, kāda tauta piemetusies Saulītī, kādas jaunas puķu pasugas izgudrotas, kāds festivals gaidāms. Ar piebildi, ka jaunais pazemes dzelzceļš gan no šāda ceļotāja nesaņems ne plika santima! 
A. J. 

108 “Latvju Mūzika” nr. 10 (01.01.1978.) | R. Z.
25. UN 26. KULTŪRDIENAS AUSTRĀLIJĀ 
Austrālijas latviešu 25. kultūrdienas notika jubilejas zīmē (1975.) no 25. līdz 31. decembrim Brizbenā. Šī bija otrā reize (pirmoreiz 1970. g. 20. KD), kad lielākais gadskārtējais sarīkojumu vilnis skāra Brizbenu. Tā īstenošanā, kā arvien, darbu smagums gulst uz KD Rīcības komitejas pleciem, kas Brizbenā šoreiz bija šādā sastāvā: Oskars Rudzītis (priekšsēdis), Kārlis Teichmanis (priekšsēža vietnieks), Rasma Teichmacis, Maija Līva (Liiv) un L. Skadiņa (tautasdejas), Teodors Krūmkalns, Jānis Ozols (izstāde), Ādolfs Lācis (saimniecība), Edgars Rozentāls (viesu izvietošana), Maiga Rube (teātris). KD emblēmas metu darinājis Jānis Siļķēns, bet dekorātīvo ietērpu — Oto Stenders. Kā KD vadonī norādīts, aktīvie dalībnieki pašaizliedzīgi atteikušies arī no brīvkartēm sarīkojumos, izmantojot tikai zināmu cenas pazeminājumu (sk. KD Vadonī 10. lp.: KD aktīviem dalībniekiem, uzrādot dalībnieka karti, ieejas cenas sarīkojumos pazeminātas, izņemot izstādi un nobeiguma balli.). Kultūrdienu ievadījumā ceturdien, 25. XII pīkst. 18:00 bija apvienots katoļu un luterāņu dievkalpojums (City Congregational Church), kurā piedalījās prāvesti P. Bečs un A. Grosbachs, māc. A. Oliņš un ap 100 dievlūdzēju. Dievkalpojumu kuplināja soprāns Magda Veide ar Vaid. Ozoliņa Labo ganu (E. Ķezberes), H. Berīno Šai Kristus vakarā (K.Jēkabsona), B. Skultes Svētās nakts lūgšanu (I. Vīksnas), bet baritons Dzintars Veide dziedāja trīs Jāņa Bāruša dziesmas: Dziedājumu no Mateja evaņģēlija 3. nodaļas, Dievgalda liturģiju (V. Strēlertes) un Esi uzticīgs līdz nāvei (nezināma autora teksts). 
Piektdien, 26. decembrī un sestdien, 27. decembrī Brizbenas latviešu teātris izrādīja Blaumaņa Skroderdienas Silmačos (Twelfth Night teātra telpās) Maijas Rubes režijā. Mākslas un daiļamatniecības izstādi atklāja 27. decembrī pīkst. 10:00 pilsētas valdes namā gleznotājs Gunārs Krūmiņš. Izstādē piedalījās 29 mākslinieki ar 71 darbu un 43 daiļamatnieki. To skatīja vairāk nekā 800 apmeklētāju. Taču oficiālā KD atklāšana un koncerts notika 27. decembrī pīkst. 15:00 (Twelfth Night teātrī) ar Rīcības komitejas priekšsēža O. Rudzīša uzrunu un vairāk nekā 400 apmeklētājiem. Visas biļetes bija izpirktas. Zāli greznoja O. Stendera zīmētais un gatavotais 25. KD dekorējums. KD par atklātām paziņoja LAAJ prezidija priekšsēdis G. Bračs. Īpašu nacionālas jutoņas pacēlumu radīja Latviešu jaunatnes apvienības valdes priekšsēža Jāņa Dēliņa apsveikuma un solījuma vārdi: #space „(...) Viens no KD mērķiem ir pulcināt kopā mūsu jaunatni, lai tā varētu iepazīties ar mūsu kultūru, piedalīties tās pasākumos un galvenais — iepazīties savā starpā. Protams, ka mēs varam un ka mums vajag vēlēties, lai jaunieši nebūtu tikai “mēmi” KD dalībnieki, bet lai tie aktīvi piedalītos nevien tautasdejās, bet arī tādos KD sarīkojumos kā teātris, koru un citi koncerti, literārie sarīkojumi u. t. t. Labs veids, kā veicināt un ierosināt šādu piedalīšanos, ir speciālie jaunatnes sarīkojumi, kādi KD laikā tagad notiek katru gadu, un kur jaunatne var parādīt savas intereses un spējas arī citās kultūras nozarēs, ne tikai tautasdejās vien." 
§§§§
Koncerta daļā 34 vīru sastāvā dziedāja Sidnejas latviešu vīru koris Haral 
da Rutupa vadība labi sagatavotu programmu: Dievam slava (K. Eliāsa) J. Sieriņa Biķeris miroņu salā (Poruka) Alfr. Kalniņa Es zinu (Poruka) E. Dārziņa Mēnessnakts (Aspazijas) H. Pavasara Mūzika (V. Veldres) B. Skultes Dieva dārzs (J. Medeņa) B. Skultes Tēvu zeme runā (I. Kalnāres) T. Ilsteres Surp, brāļi! (Skalbes) Alfr. Kalniņa Raganu kalna balāde (T. Tomsona) . B. Skultes Uguns milna (Brigaderes) J. Vītola Pulkveža atgriešanās (Ed. Virzas) ... J. Norvifa Kā Daugava vaida (Ausekļa) E. Vīgnera Dziesmās solo partijas dziedāja E. Kuikulītis, I. Liepiņš, A. Lucis, A. Siļķēns, bet uz klavierēm pavadīja Regis Denilons (Danillon). (Sk. K. recenziju — Maz svaiguma — Austrālijas Latvietī: 1976. - 1311. nr.) Svētdien, 28. decembrī pīkst. 19:00 Divpadsmitās nakts teātra zālē bija Jaunatnes vakars, kas bija pilnīgi izpirkts (vairāk nekā 400 apmeklētāji), ar trijdaļīgu dažāda satura programmu: instrumentālo mūziku, tautisko un teātri. Flautinieka saslimšanas dēļ pirmajā daļā spēlēja tikai ģitārists Egils Brutāns. Tautiskajā daļā piedalījās Melburnas meiteņu ansamblis Sprīdītis, kokļu ansamblis Teika, Brizbenas zēnu grupa Pļēgurīši, Adelaides instrumentālais ansamblis AAMA. Tautasdziesmu apdares un cita satura mūziku viņi priekšnesumos atskaņoja gan kopīgi, gan atsevišķi. Nobeigumā Brizbenas jauniešu teātris izrādīja M. Zīverta Divkauju (sk. Marijas Tamulas recenziju —Jaunatne rāda, ko spēj — Austrālijas Latvietī: 1976. - 1311. nr.). Tautasdeju sarīkojums pirmdien, 29. decembrī pilsētas valdes namā sapulcēja 187 dejotājus no 10 deju kopām. Apmeklētāju bija vairāk nekā 700. (Sk. Dzidras Knochas rakstu — Skaists un neticams brīnums — Austrālijas Latvietī: 1976. - 1313. nr.) 
Kopkora koncerts otrdien, 29. decembrī pīkst. 19:30 pilsētas valdes namā sapulcēja 152 dziedātājus un 550 klausītājos. Sieviešu korī dziedāja (atsevišķi) 71 balss, bet vīru — 43. Programmā bija uzņemti 20 kordarbi, kurus pārmaiņus vadīja Ēriks Ozoliņš, Haralds Rutups, Viktors Bendrups, Kaspars Svenne un Edgars Kalums. Kopkorī piedalījās: Adelaides Latviešu biedrības jauktais koris (vadītājs K. Svenne), Brizbenas Latviešu biedrības jauktais koris (E. Ozoliņš), Kenberas jauktais koris (Irma Pumpura), Melburnas Latviešu biedrības jauktais koris Rota (V. Bendrups), Sidnejas Latviešu jauktais koris (H. Rutups), Sidnejas latviešu sieviešu koris Sidrabene (E. Kalums), Sidnejas Latviešu vīru koris (H. Rutups), Pērtas Latviešu jauktais koris (Vilma Roga). Kopkora programma bija šāda: JAUKTS KORIS: 1. Dievs, svētī Latviju! K. Baumaņa 2. Latvijā (Akurātera) P. Baritona 3. Māsas pūrs (tdz.) J- Norviļa 4. Kā sniegi kalnu galotnēs (Jaunsudrabiņa) P. Bariiona 5. Biķeris miroņu salā (Poruka) ...J. Zālīša 6. Vasara (Skalbes) J. Zāliša 7. Zāļu diena (J. Ezeriņa) J. Norviļa 8. Gaismas pils (Ausekļa) /. Vītola SIEVIEŠU KORIS: 9. Ilgošanās (J. Plauža) B. Skultes 10. Saule laivā (A. Švābes) J. Cīruļa 11. Sēju jauku rožu dārzu (tdz.) J. Kalniņa VĪRU KORIS: 12. Aijā (T. Tomsona) B. Skultes 13. Mežezers J. Vītola 14. Redz*, kur jāja (tdz.) Ā. Ābeles 15. Pie Baltijas jūras (J. Straumes) J. Straumes JAUKTS KORIS: 16. Gaismiņa ausa (tdz.) E. Mebtgaiļa 17. Zīles vēsts (tdz.) J. Norviļa 
18. Jo dziedāju, jo skanēja (tdz.) E. Melngaifa 19. Tautās (tdz.) L. Apkalna 20. Visi ciema suņi rēja (tdz.) A. Feila 21. Sasauc, dziesma! - kantāte (Andr. Eglīs'a) « H. Pavasara Pirms pēdējā programmas numura (kantātes) Brizbenas KD Rīcības komitejas vadītājs O. Rudzītis nodeva KD karogu nākošo svētku rīkotājiem Kenberā — Žanim Mediķim. Apbalvojumus saņēma tie koristi, kas dziedājuši visās 25 kultūrdienās: Lizete Bobete, Velta Liepiņa, Mārtiņš Šiliņš, kā arī 23-jās KD aktīvais kora dalībnieks Kārlis Liepiņš (visi no Sidnejas latviešu jauktā kora). Par šo jubilejas KD nobeigumu Ivars Bērzkalns rakstīja {Austrālijas Latvietī 1311. nr.): „(...) Tad iedūcās pilsētas nama varenās ērģeles, un pēc diriģenta E. Ozoliņa mājiena pacēlās balsis himniskās H. Pavasara kantātes Sasauc, dziesma! atskaņojumam ar melburnieti Magdu Veidi soprāna solo partijā. Tas bija varens un krāšņs vainagojums visām jubilejas KD norisēm. Aplausi uzšalca ilgi un jūsmīgi. Pēc tam, tas skaidrs, piedevās vairs varēja dziedāt tikai Pūt, vējiņi! Tad diriģentus, solisti un ērģelnieku apkrāva ar ziediem, novirmoja balto lakatiņu mākonis atvadu sveicienam, goda sardze iznesa karogu, un ļaudis negribīgi šķīrās. (...)." (Par kopkora koncertu sk. K. recenziju — Ticības apliecinājums gaišākām dienām — Austrālijas Latvietī: 1976. - 1312. nr.) Vecgada vakars bija aizdurvē (31. decembrī), kad ap 700 svētku dalībnieku, jautrai deju mūzikai atskanot, dalījās aizvadīto sarīkojumu iespaidos. 
Pirmo reizi Austrālijas latviešu trimdā KD, kas bija 26. pēc kārtas, tika sarīkotas Kenberā 1976. gada nogalē (no 27.-31. decembrim). Šī pilsēta gadu tecējumā veidota par Austrālijas valdības sēdekli, galvaspilsētu. To plānojis amerikāņu architekts V. B. Grifins no Čikāgas. Kenbera ir jauna, neliela, ap 200 tūkstošu iedzīvotāju pilsēta, kuras vidienē vijas mākslīgs, architekta vārdā nosaukts, ezers ar īpaši ierīkotu strūklaku un citiem dabas krāšņumiem. Latviešu te esot ap 400. Tiem nebija trūcis drosmes riskēt ar KD gadskārtējo sarīkojumu virkni pilsētas labākajās telpās. Uzņēmīgās Rīcības komitejas sastāvs bija šāds: Žanis Mediķis (priekšsēdis), Skaidrīte Dariusa (priekšsēža vietniece), Biruta Ūdre (sekretāre), Aina Kārkliņa (informācija), Aleksis Zagorskis (viesi), Gunārs Šterns (kasieris), Ojārs Bobets (balle), Irma Pumpura (mūzikālā daļa), Alberts Levies (saimniecības daļa), bet dažādu citu nozaru pārzinātāji: E. Eversons, M. Mūrniece, P. Bārdulis, A. Mediķe, J. Ātrens, A. Zariņš, D. Bobeta, A. Grigulis, I. Lapsa, J. Juškevics. Kultūrdienu atklāšana un kopīgs luterāņu un katoļu dievkalpojums, kurā bija ap 450 apmeklētāju, notika Svētā Andreja katedrālē pirmdien, 27. decembrī pīkst. 13:00. Dziedāja Kenberas Latviešu biedrības jauktais koris H. Berino 113. psalmu,]. Vītola Dievišķo mirdzumu (K. Studenta), A. Jurjāna Mūsu Tēvu (Mateja cv. 6: 9-13) unj. Neandera Teici to Kungu I. Pumpuras vadībā. Viņa veica arī ērģelnieces pienākumus. Uzrunu teica Ž. Mediķis, KD atklāšanu paziņoja LAAJ un KF valdes priekšsēdis E. Voitkuns, kam sekoja 
* V. Bendrups vadīja 5., 6., 17., 18; E. Kalums 9., 10., 11.; E. Ozoliņš 1., 4., 13., 21. (solo — Magda Veide, ērģeles — R. Boughen); H. Rutups 2., 3., 12., 14., 15., 16.; K. Svenne 7., 8., 19., 20. 956 
Dievs, svētī Latviju! Dievkalpojumā piedalījās: prāvesti A. Grosbachs, A. Bečs un māc. P. Laiviņš. Tās pašas dienas vakarā pīkst. 20:00 Sidnejas latviešu teātris izrādīja R. Blaumaņa No saldenās pudeles K. Gulberga režijā. Izrādi noskatījās 650 apmeklētāju. Otrdien, 28. decembrī pīkst. 11:00 atklāja gleznu un daiļamatniecības izstādi, ko skatīja 110 apmeklētāji, bet vakarā bija Latvju mūzikas vakars (600 apmeklētāju). KD vēsturē šāda veida sarīkojums bija pirmoreiz, par ko paldies sakāms čelliniekam Jānim Lauram. Pieminēsim, ka T. Ķēniņa Kvartets, kas komponēts 1957. gadā, latviešu klausītājiem atskanēja otru reizi (pirmoreiz 1958. g. Ņujorkā). Programmas otras daļas sākumā V. Stjuarte, B. Ūdre un K. Ātrens teica dzejoļus par Rīgu. 29. decembra vakarā turpat Kenberas teātra zālē norisa 15 tautasdeju kopu uzvedums Laimas zīmē — Bērna godi Sk. Dariusas sakārtojumā un vadībā. Piedalījās 281 dejotājs, kam jūsmīgi aplaudēja 950 skatītāju, turpretim 30. decembrī tajā pašā laikā un vietā KD kulminācijas sarīkojumā — kopkora koncertā 198 dziedātājiem uzgavilēja 900 klausītājies. Koncertā priekš pēdējā numura KD karogu nodeva nākošo KD priekšsēdim melburnietim G. Drullem. Godināmie koristi bija tie paši, kas 25. KD sarīkojumā Brizbenā, kam nāca klāt alts M. Laktiņa. Pēc tradicionālā Pūt, vējiņi! un diriģentu suminājuma koristu balto lakatiņu vēdu vietā šoreiz atraisījās sarkanbaltsarkano karodziņu mežs, kas svētku nacionālajā izjūtā pielēja klātesošo sirdis līdz malām. (Sk. Gerharda Brēmaņa recenziju par Latvju mūzikas vakaru un koru koncertu atsevišķi.) 
3i. decembrī pīkst. 10:00 ap 100 interesentu saaicināja Rakstnieku rīts, kura norisi vadīja J. Krādziņš, bet pīkst. 14:00 notika Raibais saiets ar itin raibu programmu kādam 100 apmeklētāju. Vislielāko interesi arī šajās KD guva balles sarīkojums (1030) un deju priekos aizvadīja Vecgadu un sagaidīja Jaungadu. 
R.Z. 

109 “Latvju Mūzika” nr. 10 (01.01.1978.) | Gerhards Brēmanis
LATVJU MŪZIKAS UN KOPKORA KONCERTĀ 
Kultūras dienās Austrālijā red dzirdam instrumentālo ansambļu priekšnesumus. No skaņu mākslas viedokļa par centrālo nodkumu jāuzskata Latvju mūzikas vakarā atskaņotais Tālivalža Ķēniņa Kvartets (klavieres, vijole, altvijole, čells), Jāņa Mediņa Sonatina (čellam un klavierēm) un Trio nr. 2 (klavieres, vijole, čells). Šo mūziku atskaņoja Jaunanglijas ansamb(a (New England Ensemble) dalībnieki: A. Lorencs (Andrew Lorenz) —vijole, R. Heriss (Roberts Harris) —altvijole, Jānis Laurs — čells, V. Lorenča (Wendy Lorenz) —klavieres. Viņi visi ir nevien New England universitātes mācības spēki mūzikas fakultātē, bet apvienojušies arī kamermūzikas ansamblī un ar panākumiem koncertējuši dažādos Austrālijas centros. Par komponistiem un viņu darbu atskaņojumiem runājot, vispirms jāpiemin T. Ķēniņš, kas savās kompozicijās ir laikmetisks. Ķēniņa emocijas ir apvaldītas un meistariski ietērptas brīvā, bet tai pašā laikā arī sīkumos izsvērtā svaigā harmonizācijā. Šādā uztverē dzirdējām viņa 1958. gadā komponētā Kvarteta atskaņojumu, kas šķita techniski nevainojams un izteiksmē bagāts. 
J. Mediņa 1947. gadā komponēto Sonātīnu čellam un klavierēm atskaņoja Jānis Laurs un Vendija Lorenča. Viņi abi bija pilnīgi iejutušies Mediņa romantiskajā pasaulē. Gribu tomēr sevišķi pieminēt Jāni Lauru ar viņa spēles dzidrumu un siltumu. 1958. g. komponētā Trio nr. 2 J. Mediņš tuvojas atonālismam, kur vēlīnais romantisms jaucas ar laikmetiski moderniem, brīviem izteiksmes līdzekļiem. Arī šīs kompozicijas atskaņojums bija precīzs un iejūtīgs. Var apbrīnot ansambļa saliedēto spēli, sevišķi, ja ievēro tā īso darbības laiku. Pēc muzikāli pilnvērtīgā Jaunanghjas ansambļa priekšnesumiem Edmunda Straudņa vijoles solo J. Vītola Romancē un V. Stūrestepa Latvju polkā, kam klavieru pavadījumus spēlēja D. Hardijs (David Hardy), šķita bāls. Tāpat Sidnejas latviešu vīru kora atskaņotās dziesmas būtu labāk iederējušās kādā citā mūzikas sarīkojumā (V. Baštika Latvijai, E. Dārziņa Mūžam zili, Mirdzi kā zvaigzne, Pie tēvu zemes, T. Ilsteres Tēvu zeme runā,]. Vītola Mežezers,]. Norviļa Dziesmu kalnā, G. Vernera Kuršu vīri). Kopkora koncerta programmā bija uzņemtas tradicionālās, daudz dzirdētās dziesmas. Tās gan silda klausītājos un ļauj gremdēties jau agrāk izjustos pārdzīvojumos, kas šādos svētkos daļēji nepieciešams, tomēr gribētos dzirdēt arī ko jaunu, svaigu, kas piesaista tagadnei un paver skatu nākotnē. Rīkotāju programmas izvēli var saprast. Kenberā dzīvo tikai daži simti latviešu, no kuriem aktīvie vēl iesaistīti nevien korī, bet arī daudzajos kultūras dienu sarīkošanas administrātīvajos un techniskajos darbos, un jaunu dziesmu iestudēšanai neatliek laika. Ko paši nevar veikt, to nevar prasīt arī no iebraucējiem koriem. Bez Kenberas jauktā kora, koncertā piedalījās Pērtas Latviešu jauktais koris, 
Beleretas un Džīlongas apvienotais koris, Brizbenas Latviešu biedrības koris, Adelaides Latviešu biedrības koris, Dziesmuvaras koris, Sidnejas Latviešu koris un Melburnas Latviešu biedrības koris Rota. Citu pilsētu kori Kenberā, protams, nebija pilnā sastāvā, tomēr uz skatuves bija 198 dziedātāji. Dziesmas pamīšus vadīja četri diriģenti. Brisbenietis Ēriks Ozoliņš: J. Zālīša Ceļu uz dzimteni (P. Blaua), V. Dārziņa Birzīm rotāts (K.Jēkabsona), E. Melngaiļa Jāņu vakaru (tautasdainu), H. Pavasara Mazs bij tēva novadiņš (tdz.),Jēkaba Poruka Pavasara dziesmu (tdz.). Adelaidietis Kaspars Svenne: J. Norviļa Latvietim (I. Kalnāres) un Rīga dimd (tdz.), Alfr. Kalniņa Imantu (Pumpura), J. Vītola Saules svētkus (Fr. Bārdas) un Beverīnas dziedoni (Ausekļa). Melburnietis Viktors BendVītola Gaismas pili (Ausekļa), E. Dārziņa Lauztās priedes (Raiņa), Alfr. Kalniņa Staburaguun saules meitiņu (Skalbes), H. Pavasara Bērzus (Fr. Bārdas) un A. Feila Div' pļaviņas es nopļāvu (tdz.). Koncerta sākuma un nobeiguma dziesmas vadīja kenberiete Irma Pumpura: K. Baumaņa Dievs, svētī Latviju!, Alfr. Kalniņa Latvju himnu (Plūdona),J. Graubiņa Alutiņu, bāleliņu (tdz.) un A. Valles Latvju zemi (Z. Birznieces), ko uz ērģelēm pavadīja J. Berets (Barrett). Austrālijas vasaras svelmes ietekmē kora dziedājumos pa laikam nebija īsta dzidruma un dzirksts, paturot tomēr dikcijas skaidrību. I. Pumpuras vadīto dziesmu tulkojums precīzs, bet pasauss. E. Ozoliņš rod izteiksmes krāsainību, gan dažbrīd nesaliedējot balsis. K. Svennes diriģēšana plūstoša un izlīdzināta ar iejūtīgu, siltu izteiksmi. V. Bendrupa dziesmu iztulkojumi ir ekspresīvi. Viņš nevairās no tempu maiņām un dinamiskiem akcentējumiem. Ērģelnieks J. Berets Beverīnas dziedoņa pavadījumā 
bija par skaļu un īsteni neizsekoja Svennes žestam, kamēr A. Valles Latvju zemē pilnīgi apmierināja. Abos koncertos Kenberas 1200 sēd 
vietu lielā teātra zāle bija klausītājos pilna un viņu atsaucība jo sirsnīga. 
Gerhards Bremanis 
26. kultūrdienu kopkoris Kenberā ar diriģenti Irmu Pumpuru. 

110 “Latvju Mūzika” nr. 10 (01.01.1978.) | Roberts Zuika
AIZ DESMIT VASARĀM 
Piektās dziesmu dienas Garezerā Tā bija saules un gaišu domu pielijuši pievakare, kad 1967. gada 12. augustā sāka skanēt dziesmas Garezerā Dziesmu lejā. Bija pagājuši tikai daži mēneši, kopš neliels entuziastu pulciņš bradāja pa garu zāļu pieaugušajām Garezerā nokalnēm, raudzīdams, kur «iedzīt" iedomātās jaunceļamās dziesmugara ēkas pirmos pastāvīgos mietiņus. Tur bija: Dziesmu Vairoga koristi Daina Jumiķe, Biruta Avotiņa, Jānis Avotiņš, Garezerā darbinieks Voldemārs Priednieks, tenors Pēteris Lielzuika, uzmanīgais fotogrāfs un korists Andrejs Purmalis un šīs ieceres autors Roberts Zuika. Uz pastaigu bija solījies atnākt arī Garezerā «atradējs" un toreizējais administrators māc. Vilis Vārsbergs, bet nometnē darāmo darbu kalni viņu bija aizkavējuši. 
Trīs vietas priecināja meklētāju prātus. Skatoties no tagadējās Kronvalda zāles uz ziemeļiem, Vēja kalna pakājē pletās itin plaša leja ar nelielu pajumti tās dibenā, ap kuru Garezerā darbības sākuma gados skanēja varena līgošana. Sī leja bija gluži vilinoša. Nu tā jau pieaugusi ar gandrīz necaurejamu mežu, un tikai zinātājs tur vēl atrastu vietu, kur latvieši toreiz jautri padzīvoja Jāņunakts burvībā. Otra — kādus simts soļus no tagadējiem Garezerā vārtiem, kas pārcietuši dažādus postīšanas darbus, pa Lūkasa ceļu uz rietumiem, tūliņ ceļa labajā pusē, kas ved uz Dziesmu leju — arī pakalnu ieplakā dabiska amfiteātra veidā. Tā likās vēl piemērotāka Garezerā toreizējām topošajām kultūrālajām izdarībām un ilgāku laiku kavēja izšķiršanos par trešo, tā paša ceļa kreisajā pusē uz rietumiem, kas ar itin plašu priekštelpu, kurā tagad pulcējas dziedātāji gājienam uz estrādi, 
bija otrtik lielāka «telpa." To veidoja rītu vakaru virzienā gulošu kalnu nogāzes priežu jaunaudzes ielokā. Šīs trešās labā izšķīra doma, ka Garezers varētu izveidoties par plašu latviešu centru un otrpus ceļa «amfiteātris" tad būtu par mazu. Arī tas nu vairāk nekā 10 aizvadītajos gados pārvērties par skaistu jaunu priežu mežu, un kas gan tur vairs ieraudzīs apaugušo ieceru pēdas? Viss mainās. Un vai arī tagadējā Dziesmu leja bez tur notikušajām pārvērtībām, kas jau piedziedāta piecām dziesmu dienām, desmit gadu gājumā nebūtu tikai priežu un kuplu ozolu ēnās paslēpta vieta, kam pāri veltos tālu skrējušie vasaras vēji un saules staru spožums! Vai tāpat nebūtu aizaugusi arī šī mūsu iedomātā dziesmu gara izpausmju ēka, kas īstenībā nemaz nebūtu dzimusi? Vēl vairāk: kas būtu noticis ar šo amerikāņu gaidu nometni, kas bija nolemta pārdošanai , ja toreiz priekš vēl vairākiem gadiem tuvējā Konstantīnas miestiņa mācītājs — latvietis Vilis Vārsbergs — rūpīgi apkopdams savu amerikāņu draudzi, būtu bijis tikai apzinīgs sava darba da 
ritājs un viņu nebūtu spārnojušas vēl citas nerimtīgākas domas un ieceres, lai šī pārdodamā nometne kļūtu par latviešu īpašumu? Ne tikai domas un ieceres, bet pēc nometnes iepirkšanas ar Ditroitas latviešu Kristus draudzes lielāko materiālo atbalstu, kā spēkpilns latviešu jaunsaimnieks viņš «plēsās un rakās" šajā pamestajā vietā, lai to iekoptu un veidotu pēc latviešu gaumes, lai te augtu mūsu jaunatne latviskajā pašapziņā un nacionālā gara spēkā — Dievam un Latvijai! Tas bija sākums daudziem citiem sākumiem, kas aizvadītajos gados ap sevi sapulcējis neskaitāmu devīgu un darbīgu roku un siržu nešaubīgā ticībā visa pasāktā īstenošanai. Tas nu jau līdz šai dienai tik daudz ko pārvērtis līdz nepazīšanai. Piektās dziesmu dienas Garezerā 1977. gada 12., 13. un 14. augustā bija ar 4 koncertiem un 3 izstādēm (gleznu, etnogrāfiskā, podnieku). Šoreiz bija izraudzīts arī īpašs dziesmu dienu sauklis: Vieno, latvju dziesma! Rīcības komitejā darbojās: Jānis Meija (priekšsēdis), Arvīds Tīdemanis, Pēteris Austriņš, Pēteris Li 
Kopkoris. Atklāšanas runu teic LNAK valdes loceklis Imants Purvs no Torontas. 
zenbergs, Austra Austriņa Jānis Geriņš (kasieris), Roberts Zuika (mūzikas noz.), Dace Galēna, Biruta Auziņa, Ruta Dimante, Ausma Linde, Voldemārs Judovics (koru administr.), Arnolds Sildegs (vadoņa vāks un apdare), Jānis Avotiņš, Vilma Bolšteina, Ernests Brože, Ginta Sīka, Vilis Vārsbergs, Vilis Miķelsons (izstādes), Ādolfs Artmanis (kārtības dien.), Arvīds Bārzdelis, Alfrēds Minka, Jānis Vaseris (saimn. noz.), Hedviga Pole, Aina Tālberga, Richards Rollis, Viktors Zemesarājs. Velta Namatēva. Dziesmu dienu ievadam pieskaitāms (I) Jauno mākslinieku koncerts 12. augusta vakarā Kronvalda zālē, kurā piedalījās Filadelfijas meiteņu ansamblis Melodija gan samazinātā sastāvā (Anita Rubene, Dagnija Bērziņa, Dace Lāce, Rute Ķere, Laila Medne un ansambļa vadītāja Gunta Plostniece), bet ļoti labi sagatavotais priekšnesums tādēļ necieta. Dažu dziesmu klavierpavadījumus veica Anda Zirnī te. Melodija dziedāja J. Vītola Ziedonis atnāk (J. Dievkociņa),J. Cīruļa Saule laivā (A. Švābes), Ādama Ores Meža jaukums, tautasdziesmas: Skaņi, skaņi es dziedāju (Aldoņa Kalniņa apdare), Maza biju neredzēju (Jēk. Graubiņa), Kur tu jāsi, ciema puisi! (K. Lietiņa), Rozēm kaisu istabiņu (Vai. Bērzkalna), Šūpo mani, māmulīte! (P. Līcītes) unj. Ķepīša apdarē Dzied', māsiņa, skaistas dziesmas! un lībiešu tautasdziesmu Nāk rudentiņš. Klaviermūzikas iestarpinājumos Anda Zirnīte spēlēja J. Vītola Sonātu, Op. 1 un V. Dārziņa Trelūdijas (Treludes): Prelūdija, Interlūdija, Postlūdija. Koncerts bija ar augstu mūzikālu līmeni. Norisi vadīja Biruta Auziņa, un to noklausījās ap 300 apmeklētāju. (II) Jauno mākslinieku koncerts 13. augusta priekšpusdienā tai pašā telpā bija vairāk instrumentālas dabas, kas tāpat kā pirmais pārsteidza ar neparasti augsto 
muzikālo pacēlumu. Pirmoreiz Garezerā spēlēja Andris Rožukalns no Dimoinas (Des Moines), vēl mūzikas students, bet jau ar pārsteidzoši labu technisko veiksmi kā Skarlati sonātās {Sonata Mi-mai., Sonāta Re-mai.), tā vēl vairāk Šopēna etīdēs {Etude, Op. 25 nr. 1 un nr. 9). Ja lietajam vārdu pārsteidza, tad tālās Sietlas viešņa Vita Matīsa to sagādāja ar V. Dārziņa Sonātas in F atskaņojumu. Viņu Garezerā dzirdējām pirmoreiz. Pirmoreiz spēlēja arī Pēteris Zariņš (no Torontas) mūzikāli iejūtīgi un pārliecinoši J. Mediņa 6. dainu un J. Vītola Etīdi, Op. 26 nr. 2. Soprāns Anita Rubene, kas Garezerā klausītājiem labi pazīstama gan kā audzinātāja, gan soliste, dziedāja iejūtīgi Alfr. Kalniņa Pļāvēja diendusu (Raiņa), Dzimteni (Ed. Vulfa), Veco pirtiņu (Fr. Bārdas) unj. Kalniņa operas Lolitas brīnumputns Sārtziedu pilnu ābeļzaru un Dziesmu par brīnumputnu. Klavieru pavadījumus spēlēja Valdis Treimanis. Šo koncertu ar 300 apmeklētājiem spoži nobeidza Anda Zirnīte ar jau pirmajā koncertā atskaņoto J. Vītola Sonātu, Op. 1 (sk.J. Kalnieša recenziju — Skaists ievadījums — Laikā: 1977.-68.). Koncerta norisi vadīja Ausma Linde. Tāpat ap 300 apmeklētāju sapulcēja tās pašas dienas pēcpusdienā pīkst. 14:00 sarīkotais ASV vidienes apgabala latviešu skolu audzēkņu Jaunatnes koncerts. Individuāli un pa grupiņām ar dažādiem priekšnesumiem, kas bija sagatavoti skolas darba laikā, savus veikumus parādīja Saginavas, Čikāgas, Indienepoles, Klīvlendas, Ditroitas, Grendrepidu un Kelemazū latviešu skolas audzēkņi. Interesanto un vērtīgo sarīkojumu nobeidza Klīvlendas apvienotās draudzes skolas audzēkņu pūtēju ansamblis (vad. Z. Tērauda), kas vēlāk Dziesmu lejā pie estrādes ar maršu sagaidīja koristu gājie 
nu. Šāds skolu audzēkņu kopsarīkojums Garezerā bija pirmoreiz. Bez šaubām, lai ko kura skola savu spēju robežās būtu sagatavojusi, tas rada interesi jaunatnē un met drošas laipas uz kulturālo rosmju veidošanu nākotnē, kam vajadzētu kļūt par tradiciju, ikgadēju sarīkojumu. Koncerta norisi vadīja Ruta Dimante. Dziesmu dienu kulminācija bija kopkora koncerts Dziesmu lejā. Kā jau pieminējām, pirmoreiz šeit dziedātāju gājienu, ko vadīja Voldemārs Judovics, pavadīja mūzika, kas jau atraisīja svētku sajūtu. Kopkorī bija 220 dziedātāju no Kelemazū Dziesmu Vairoga (vad. Dace Galēna, Velta Galēna,Jānis Avotiņš), Ditroitas latv. koris (Aina Brože), Grendrepidu latviešu koris (Roberts Zuika), Indienas latv. biedrūbas koris (Aija Vintere-Brugmane, Valdemārs Meļķis), Aijovas latv. b-bas koris (Jānis Vaskis), Linkolnas latv. koris (Vilhelms Lucs), Čikāgas ev.-lut. Ciānas draudzes koris (Rūdolfs Kalnmalis), Brusubārdas koris (Ernests Brusubārdis), Klīvlendas latv. biedrības koris (Jēkabs Ūdris), Miljauniešu koris Dzimtene (Gunārs Blaumanis). Kā līdz šim visās Garezerā dziesmu dienās koristu gājiens sākās precīzi pīkst. 18:00 pēc trīsreizēja J. Norviļa Vakarjundas motīva {Svēts mantojums . ..) trombu ansambļa atkārtojuma. Lūgsnas vārdus (2 min.) teica prāv.J. Turks, kam sekoja D. Galēnas vadītā A. Kalnāja Dod mums jaunu dzīvi, Dievs! (A. Vītola t.). Rīcības komitejas priekšsēža Jāņa Meijas uzrunai (3 min.) sekoja ASV himna, ko vadīja A. Vintere-Brugmane, bet atklāšanas runu teica LNAK valdes loceklis Imants Purvs no Kanādas (7 min.), nobeidzot ar Dievs, svētī Latviju, ko vadīja D. Galēna. Jāpiezīmē, ka Garezerā dziesmu dienās arvien ieturēts noteiktais laiks, ko visi runātāji ievērojuši. Arī šo 
reiz pēc 12 minūšu pacietīgas gaidīšanas kopkoris sāka savu programmu ar J. Vītola Rīgā pirku sirmu zirgu (tautas dainu t.) un J. Cīruļa Maldiem, kuras vadīja D. Galēna. Anita Rubene vadīja J. Kalniņa Kurš putniņis dzied tik koši? (tdz.) un J. Norviļa Noriet saule vakarā (tdz.), bet Aija Vintere-Brugmane J. Cīruļa Liepu laipu (P. Bārdas),J. Norviļa Tumši, tumši tie mežiņi (tdz.) un E. Melngaiļa Trīs putniņi daiļi dzied (tdz.). Arī šoreiz, kā arvien, koncerta starpbrīdi aizpildīja paziņojumi. Mūzikas nozares vadītājs Roberts Zuika nolasīja jauno komponistu dziesmu konkursa rezultātus. lesūtītos 16 darbus vērtēja T. Ķēniņš (priekšsēdis), A. Štrombergs un G. Plostniece, piešķirot 2 pirmās godalgas (100$): Ritai Strautiņai par tautasdziesmas Rikšu bēri es palaidu apdari jauniešu korim ar tenora solo un trideksni un Pēterim Aldiņam par trim karavīru dziesmām, tautasdziesmu apdarēm Ko, puisīti, tu domāji? (četrbalsīgam jauktam korim), Pār purviem, pār mežiem (četrbalsīgam jauktam korim) un Zila, zaļa gaisma ausa (trīsbalsīgam jaunatnes korim). Otrā godalga (755): Eduarda Stota tautasdziesmas apdarei Šūpo mani, māmulītei (četrbalsīgam sieviešu korim) unjāņa Vaivoda trīsbalsīgajai tautasdziesmas apdarei Ziema nāca. Trešo godalgu (50$): Ed. Stota Brāļi, kamēr jaunīb' zelta! (vīru korim) un P. Aldiņa Gaismā (Ant. Bārdas) četrbalsīgam sieviešu korim. leteiktas trīs J. Vaivoda oriģināldziesmas ar autora tekstiem: Es zinu malu, Tev, tēvija! (abas trīsbalsīgam sieviešu korim), un Darba dziesma (četrbalsīgam jauktam korim). Pēc tam nāca 40 balsu jaunatnes dziedātāji, kas kopkorī nepiedalījās, bet šim gadījumam Dace Galēna un Anita Rubene bija sagatavojušas 6 tautasdziesmu apdares Garezerā vidusskolas au 
dzēkņiem un pienācējiem no Kelemazū un Čikāgas. Šim mūzikālajam iestarpinājumam tautasdziesmu sabalsojumus bija devuši komp.J. Kalniņš (2), J. Norvilis (i) un V. Baštiks (2). Jaunieši jūsmīgi dziedāja D. Galēnas vadībā Ē, ē kaimiņu Jāni! (J. Norviļa apdare), Ai zaļā līdaciņa! (V. Baštika) un Vai bitīte nezināja (J. Kalniņa) ar A. Rubenes solo, bet Anita Rubene vadīja V. Baštika Saulīt' vēlu vakarā, J. Kalniņa Es noviju vainadziņu un L. Ganītas Šūpā mani, māmulīte! Šis jaunatnes īpaši sagatavotais iestarpinājums jāpiemin ar atzinību, jo, kaut nedziedāja kopkorī, viņi labākā gadījumā būtu bijuši tikai klausītājies. Kopkora otru daļu iesāka ar Valdemāra Meļķa vadītām B. Skultes lecerēto (K. Skalbes) un pirmatskaņojumā Ojāra Kļaviņa Ilgu silu (A. Balkas). Vizma Maksiņa vadīja I. Sakša tautasdziesmas apdari Visi vēji maniputa, A. Ābeles Vienu pašu (Aspazijas) un V. Dārziņa sabalsojumu Ar brālīti dancot gāju. Ernests Brusubārdis vadīja J. Norviļa Viena meita Rīgā dzied (tdz.) un Balsis (J. Miesnieka). Koncerta programmu nobeidza Roberts Zuika ar J. Vītola Gaismas pili, kas skanējusi visās Garezerā dziesmu dienās. Tad māc. Vilis Vārsbergs teica īsus nobeiguma vārdus, kam vēl reiz visi ap 3000 klātesošie dziesmu prieka un nacionālu jūtu atraisījuma izjūtā pievienoja Dievs, svētī Latviju! (Sk. Guntas Plostnieces recenziju — Kas dziesmu dienās iepriecināja — Laikā: 1977.-69.) Dziesmu leju ku bija pārseguši vakara krēsla, un drīz vien no abām pakalnēm līdz ar estrādes lāpām gaismas staru kūļi meta ultus pār vienā saimē sakusušo dziedātāju un klausītājos galvām priecīgā deju ritmā. Dziesmu dienu trešā diena, svētdiena, sākās ar dievkalpojumu brīvdabas baznīcā pīkst. 10:00 ar apmēram 1000 apmeklētājiem. Piedalījās māc. M. Grīvāns, V. 
Vārsbergs un J. Grendze. Pīkst. 11:30 turpat ar 650 apmeklētājiem bija prezidenta Kārļa Ulmaņa 100. dzimumdienas atcere, kurā referēja pēdējais vēl dzīvais Latvijas patstāvības pēdējās nacionālās valdības loceklis Alfrēds Bērziņš par tematu Kam tauta tuvāku par draugu stāv. Sarīkojumu atklāja tā organizētājs P. Austriņš. Apvienotais vīru koris {Kelemazū vīru koris, Klīvlendas Tēvzeme, Milvoku DV vīru koris un daži Čikāgas un Grendrepidu jauktā kora dziedātāji) 45 balsu sastāvā R. Zuikas vadībā dziedāja A. Kalnāja Nezināmiem kapiem (L. Breikša), J. Norviļa Kam drosme ir (K. Ulmaņa teksts) un A. Kalnāja Trauksmi 18. novembxa naktī (M. Grimmas), kurai klavieru pavadījumu spēlēja Daira Langena-Kalnāja. Jau agrāk un arī šajā atcerē P. Austriņa un R. Zuikas ierosmē vāca ziedojumus klavieru iegādei Garezeram. Tautiešu atsaucība bija tik labvēlīga, ka jau šai sarīkojumā varēja spēlēt uz dāvinātā jaunā instrumenta. Izrādījās, ka šī bija Alfrēda Bērziņa pēdējā viesošanās Garezerā un šis temats pēdējais, ar ko viņš apbraukāja latviešu novietojumus Ziemeļamerikā, jo drīz vien pēc līdzīga sarīkojuma viņa dzīves pavediens pārtrūka (1977. 30. XI). Dziesmu dienu materiālā puse arī bija lielāka nekā visās agrāk sarīkotajās. leņemts — 11,389.60 dolāri, izdots — 5,192.12 dolāri, tīrs atlikums — 6,197.48 dolāri. Šeit jāpiebilst, ka kopīgais ienākums ir vairāk nekā par 10,000 dolāriem lielāks, jo uzrādītajā summā nav ieskaitīti blakus ieņēmumi (telpu īres, satiksmes līdzekļu novietošana, virtuves un citi), kas radās sakarā ar dziesmu dienām. Tātad kopieņēmums šoreiz bija pāri par 21,000 dolāru. 
Roberts Zuika 

111 “Latvju Mūzika” nr. 10 (01.01.1978.) | R. Z.
LATVIEŠU SKAŅU PLATES 
Jāņa Mediņa mūzikai allaž vērību veltījis arī čellinieks Ingus Nāruns, kura Kaibalas izdotā skaņu plate tāpat ir augstā līmenī. lespēlēta Jāņa Mediņa 1951.g. komponētā Suite concertante, kurā blakus Mediņa melodiskumam abās ātrajās daļās parādās modernākas harmonijas. Svītas daļu 
mainīgajā raksturā aktīva loma arī klavierēm, kur savu uzdevumu smalkjūtīgi veic Anatols Bērzkalns. No cittautu autoriem platē M. Brucha Kol Nidrei (ebrēju melodija) un Richarda Strausa Sonāta. Valdzina I. Nāruna skaistais tonis, tāpat viņa technika allaž ir augstāko prasību līmenī. KA IB ALA RECORDS (īpašn. V. Nāruns, P.O. Box 512 Oreland, PA. 19075) Made in USA. — 60F01A.8 (sierenk *«t il% mm. Made in 
Anatols Bērzkalns, piano, max orucn n.Ol mam, Op. 47; Jāņa Mediņa Suite Concertante — Moderate, Molto vivace, Molto tranquillo, Allegro molto. Richard Strauss Sonata, (**. 6 — Allegro con brio, Andante ma non troptw, Allegro vivo. Apvāka aizmugurē ziņas par abiem māksliniekiem ang)u valodā. 
Emma Reinvalde — soprāns ar viduvēja lieluma labi skolotu un patīkamu balsi — ir labi pazīstama plašu ieskaņotāja. Tās vienmēr kalpo kādam noteiktam muzikālam mērķim, kam viņa veltī rūpīgu darbu. 1973.g. viņa ieskaņoja 11 Valdemāra Ozoliņa garīgās dziesmas, ērģeļu pavadījumus spēlējot Ernestam Brusubārdim. Tas bija veltījums komponista piemiņai. Pirms pāris gadiem parādījās plate Ziemas svētkos.' Mūsu komponistu Ziemsvētku dziesmu deva nav liela, taču dziedonei bija izdevies sakopot un ieskaņot 12 dziesmas. To autori: H. Berino, V. Ozoliņš,J. Zālīts, V. Upenieks, Vl. Vištelis, V. Dobrovoļskis. Mūzika visumā tradicionāli romantiska gan priecīgā, gan arī paskumjā Ziemsvētku noskaņā. Pavadītāja — Zaiga Ore. 
CHICAGO STEREO MASTERING, INC. — 626 W. 26-th Str., Chicaeo. IL. 60616. «26-<iaoo (stereo); 33.3 rpm. 1973. 
Emma «.■»..».,»!.■•>, «.uouua.u», vlfioles. Ar māti pie baznīcas (Poruka), Klusā stundā (Kl. Zāles), £h 
Ingus Nāruns, čello: 
komponista Valdemāra Ozoliņa sōlo dziesmas autora piemiņai. 
ar mani, Dievs (Vai. Hermanes), Saule sirdī (Arn. Lūša), Lai zemei sāpes nav, Dievnamā (Fr. Bārdas), Labais gans (E. Ķezberes), Nezināmiem kapiem (L. Breikša), Mūžības vainags (B. Dombrovskas), Lielā Piektā (A. Brigaderes), Lūgšana (V. Tomas). Apvāku darinājis Viestarts Aistars. Apvāka aizmugurē dziesmu saraksts. 
AUDIO MIXERS RECORDING CO., CHICAGO, IL. ZIEMAS SVĒTKOS — Latviešu komponistu Ziemas svētku dziesmas — mioiA.oiß (24470, stereo); 33 1/3 rpm. 1974 
H. on ii iv mii ivruuu vuKUTu, ciemus same, oai sveia nakti; V. Ozoliņa Svētki svešumā, Ziemas svētki; J. Zāliša Eglīte; V. Upenieka Eglīte, Mātei; VI. Višteļa No sīka rožu dēsta, Ziemsvētkos; A. Žilinska Svētā nakts; V. Dobrovoļska Ziemas svētki svešumā. Apvāku darinājis Ojārs Jēgens. Apvāka aizmugurē dziesmu teksti. Jaunākā Emmas Reinvaldes plate veltīta Volfganga Dārziņa tautasdziesmām. To ir skaitā 18, ietverot dažādas muzikāla rakstura un teksta noskaņas: skumjas, liktenīgas, liriskas, diženas un humoriskas. V. Dārziņš par saviem tautasdziesmu apstrādājumiem pats minējis, ka atsacījies no jebkādām agrākām tdz. apdares tradicijām. Dažas apdares ļod vienkāršas, citas ar rotaļīgu, ornamentētu pavadījumu, dažām arī neparastākas akordu secības. Dziedone atradusi katras dziesmas raksturam piemērotu izteiksmi, nepārspīlējot teksta nozīmes uzsvēršanu ar deklamātorisku skandēšanu, ļaujot balsij plūst brīvi un 
dabiski labā dikcijā. Tāpat kā iepriekš minētai platei, pavadījumus uzmanīgi, drusku atturīgi veido Zaiga Ore. 
26-oiA,oiß (stereo) 33 1/3 rpm. 1976. Emma Saulite-Reinvalde, soprāns; Zaiga Ore, klav. Ai zaļā bērzu birze, Zarots manis vainadziņš, Vai būs laime, vai nelaime, Raibie cimdi, Re, kur skaisti brāļi dzied, Es maza meitiņa, Jauni puisi, jaunas meitas, Grieze grieza rudzīšosi, Dzeguze kūko, Lai bij grūti, kam bij grūti, Taisām tiltu pār Daugavu, Pūt, vējiņi, sila malu, Šī dieniņa mums dzerama, Kūko mana dzeguziņa, Laima mani kairināja, Noriet saule vakarāi, Cīruli, cīruli, Pele brauca, vāģi čīksti. Apvāku darinājis Viestam Aistars. Apvāka mugurpusē dziesmu saraksts. 
Jaunās paaudzes ērģelnieks Juris Krafts, kura prelūdēšanu un klasiķu atskaņojumus var ik svētdienas dzirdēt Mineapoles Sv. Paula latviešu cv.- lut. draudzes dievkalpojumos, ieskaņojis ērģeļu plati Pie rokas ņem un vadi. Plate veltīta Jura tēva mācītāja Rūdolfa Krafta piemiņai. Lai radītu dievkalpojuma noskaņu, platē ieskaņoti daži pazīstamākie korāļi pamīšus ar klasiķu — Pachelbela, Bukstehūdes, J. S. Bacha darbiem. No latviešu autoriem dzirdam Ā. Skultes Nāc pie krusta un paša Jura Krafta Improvizācija par temu Tek saulīte tecēdama. Kā paša ērģeļu koncertos un pavadījumos, tā arī šai platē ērģelnieks apliecina labu technisku veiksmi, gaumi reģistrācijā un frazējumā. 
Emma Saulīte-Reinvalde,soprāns;Zaiga Ore,klav.H. Berīno. 
Do: Komponista. Volfganga Dārziņa latviešu tautasdziesmas. 
X & C ENTERPRISES, ILC. (Minnetonka, Minnesota) — PIE ROKAS ŅEM UN VADI — KC6501 (stereo). 
v. Boeiimann nece tuneore, j\. anuites i\ac pie Krusta,]. Pachelbel Doppeifuge, L. Masans Ak, kā es vēlētos, J. Pachelbel Two Small Fuges, M. Vulpins Chorale With Variations, F. Chopin Prelude: E-minor, Op. 28, No. 4, D. Buxtehude Fuge, L. Walther Chorale With Variations, H. Izaaks Chorale: Nu klusas visas vietas, T. Attwood Dirge, J. S. Bach Chorale Prelude, F. Nikolai Chorale: Ak Jeruzaleme, modies,]. Krafta Improvization, A. Van den Kerckhoven Verset lie Modus: Trompet Bas,]. Krieger Toccata, M. Luther Chorale: Dievs Kungs ir mūsu stipra pils. Apvāku darinājis Ivars Krafts. Apvāka aizmugurē ieskaņojumu saraksts un paskaidrojumi angļu valodā. Pavisam nemanīti, liekas, aiztecējuši jau pieci gadi, kopš atzīmējām mūsu pirmo vispārīgo dziesmu svētku simtgadi (Piektie vispārējie dziesmu svētki Klīvlandē, ASV). Šo svētku mūzikas saglabāšanai Latviešu koru apvienība ASV izdevusi divi plates, ieskaņojot Garīgās mūzikas koncertu un kopkora koncerta kantātes. Garīgās mūzikas koncerts paliek prātā kā labākais, ko dziesmu svētkos gadījies dzirdēt. Programmu atskaņoja Torontas Sv. Andreja ev.-lut. draudzes koris Arvīda Purva vadībā. Kā ievērojams laikmetīga stila jaundarbs bija L. Apkalna Kingiras rekviēms. Atskaņojumā bez minētā kora piedalījās arī orķestris, ērģelniece A. Rundāne un divi solistes — Rita Dzilna-Zaprauska un Astra Kalniņa. No kopkoru koncerta ieskaņota A. 
Jurjāna labi pazīstamā kantāte Tēvijai, ko vadīja Jānis Kalniņš, solo pāroju dziedot Līnai Karlsonei. Otra kantāte Sasauc dziesma (Andr. Eglīša teksts) bija Helmera Pavasara jaundarbs, dziesmu svētku komitejas pasūtinājums simtgadei Kori un orķestri diriģēja A. Purvs, sslo partiju dziedāja Irma Kurme. leskaņojumi publiskos koncertos diezgan grūti veicami, jo traucē neparedzētie blaku trokšņi. Šai ziņā plates tomēr labi izdevušās, technisko darbu veicot Venus (J. Ozoliņa) studijai. Gadiem ejot, šķiet, šīs plates varētu kļūt mūsu atmiņām arvien dārgākas. Izdevums glīts ar pievienotu programmu, dziesmu un kantāšu tekstiem. Venus Musk (J. Ozoliņš, ASV) i. plate: iooq (stereo); 33 1/3 rmp. 1975 
Oangās mūzikas koncerts. b\. Andreja ev.-lui. draudzes koris, simf. orķestris, dir. A. Purvs, ērģeles — A. Rundāne. 
A.Jurjāna Lūgšana (iz Garīgās kantātes) korim un orķestrim, autora teksts, T. Ķēniņa instrumentālā apdare; A. Purva Zvanu sasaukšanās korim un orķ. (I. Vīksnas teksts); A. Kalnāja Karavīri bēdājās — fuga, fantāzija ērģelēm (pirmatskaņojums); O. Šepska Ozianna dubultkorim; T. Ķēniņa Tā Kungi vīna kalnos (I. Vīksnas t.) korim; V. Baštika Lielais Kalvis (Brigaderes t.) korim; T. Ķēniņa Tokāta (no Svītas Re-mažorā) ērģelēm. Do: 2. plate: 1009 (stereo); 33 1/3 rpm. 1975. L. Apkalna Kingaus rekviēms (autora teksts) korim, orķestrim, ērģelēm un divi solistēm — R. Dzilna 
Juris Krafts, organ. F. Zilchera Pie rokas ņem un vadi, 
5. vispārējie dziesmu svētki Klīvlandē (1973), ASV. 
Zaprauska, sopr .A- Kalniņa, sopr.; H. Pavasara Sasauc dziesma (Andr. Eglīša t.) korim, orķestrim, sopr. solo — veltījums dziesmu svētku simtgadei — dir. A. Purvs, I. Kurme, sopr.; A.Jurjāna Tēvijai, dir.J. Kalniņš, solo L. Karlsonc, sopr. Abas plates kopīgā ietvarā, kura vāku zīmējis V. Aistars. 
Lilija Gleške izpelnījusies atzinību un ievērību ar mūsu tautas tradiciju un mūzikas uzvedumiem dziesmu svētkos. Imants Gleške ir profesionāls vijolnieks Indienepoles simfoniskajā orķestrī. Ar patīkamu alta balsi apveltīta Laimdota Gleške-Anšmite, kas jau agrāk ieskaņojusi latviešu tautasdziesmu plati kokles pavadījumā. Indulis Gleške —inženieris — veltī laiku arī mūzikai, dziedādams baritonu koros un dubultkvartetā. Platē ieskaņotas 17 latviešu tautasdziesmas, kuru apdarēs liela dažādība gan raksturā, gan autoru izvēlē: T. Ķēniņš, V. Dārziņš, A. Šturms,J. Vītols, E. Melngailis, J. Mediņš, L. Gleške-Anšmite. Klavieru pavadījumi — Silvija Morhede (Sylvia Morehead). Tiem dažās dziesmās pievienojas vijoles priekšspēles un starpspēles. Bez solo dziedājumiem ir pāris soprāna un alta duetu. Beidzamajā dziesmā Skaista mana tēva sēta apvienojušies visi Gleškeu ģimenes vokālisti. 
Kn. Lesiņš 
Amerikas latviešu apvienības Kultūras birojs izdevis skaņu plati ar Jāņa Mediņa un Arnolda Šturma solo dziesmām: SONGS of TWO LATVIAN KOMPOSERS. Valija Melliņa dzied Arnolda Šturma četras dziesmas (1971.) ar latviešu un četras ar angļu tekstiem (1967.), kā arī piecas romantiskas dziesmas (1973J ar dinamisku izsmalcinātību un emocionālu atturību. Irma Kurme dzied Jāņa Mediņa dziesmu ciklu In signo domini un Dievnams, kas veidojas dzijā pārdzīvojumā un drāmatiskā krāšņumā. Dziesmu klavierpavadījumus spēlē Verēna Dambrāne un Elena Jēkabsone. Gaumīgu plates ietvaru darinājis Arnolds Sildegs. letvara aizmugurē ieskaņojuma saturs un Guntas Plostnieces īsa apcere un biogrāfiskas ziņas par abiem komponistiem un ieskaņotajiem darbiem latviešu un angļu valodā. 
THE CORONET Recording Company, 4Q7i N. High Street, Columbus, Ohio 43214 
LfS 7038-A, B istereo;; 33 rpm. Arnolda Sturma dziesmas. Valija Melliņa, mecosoprāns. £1 tevi jūtu un Lapas (V. Avena teksti); Mrnhetenas baroks, Noktirne (G. Saliņa); Old Friends, The Mask, Cloths of Heaven, Drinking Song (W. B. Yeats); Upes dziesma, Es ienācu pilsētā. Narcises (L. Tauna), Akmens upē, Skaties cieši (L. Muižnieces). Otrā pusē: Jāņa Mediņa dziesmas. Irma Kurme, soprāns. Dievnams 
Latviešu tautasdziesmu plati ieskaņojusi Glešku ģimenes vecākā un jaunākā paaudze. 
SONGS of TWO LATVIAN COMPOSERS. 
(E. Ķezberes); cikls In signo domini: Dievnamā, Nomods, Svētais Francisks iet pa ūdens viļņiem, Ceļš" naktī (V. Strēlertes). Klavieru pavadījumi —Verēna Dambrāne un Elena Jēkabsone. Dziesmu teksti uz atsevišķas lapas latviešu un angļu valodā, ko tulkojusi Baiba Kaugara, 
V. Stelpe-Dambrane 
rakstā 19 mūsu viru Koru pazistamanas dziesmas, kuru skaitā vairums tādu, kas mazam sastāvam paveicamas tikai ar izcilām balsīm.Šajā ansambļa darba dokumentācijā vērojam muzikāli iezīmīgu, rūpīgu darbu. Liekas, ka šāda iecere (skaņu plate) vienību padarījusi par ansambli, nogludinot dažkārt koncertos pamanīto balsu nevienādību. Skaista piemiņa pašiem un Tēvzemes cienītājiem! leskaņots Cenliuy Advent Recording, 4150 Mayfield Road, Cleveland, Ohio 44121; USR 8396 (Stereo 33-1/3 rpm. 1975. J. Vītola Uguns milna (Brigaderes), Mežezers, Mana tauta sērdienīte (Brigaderes), Mana lauta laimdientle (Brigaderes); Alfr. Kalniņa Karš (Poruka), Biķeris miroņu salā (Poruka); E. Dārziņa Pie lēvu zemes (Šillera-Ausek|a); J. Norviļa Balsu (J- Miesnieka), Piebal 
dzietes precinieks (I. Kalnāres); H. Pavasara Jāņu laiva (Skalbes); B. Skultes Varenība (J . Meclcņa), Raganu kalna balāde (T. Tonisona), Pasaciņa (Aspazijas), Dainu zeme (L. Auzas), Aijā (T. Tumsoņa), Kūlēju dziesma (tdz.); V. Ozoliņa Čuči, mana līgaviņa! (tdz.), solo Andris Odi is; J . Cīruļa Aiz upītes sētiņā (Tdz.); E. Meln gaiļa Es jauns, jauns puika (tdz.). A. Smiltāra ietvara apdare, kura aizmugurē ansambļa attēls un dziesmu saraksts. 
R. Z 
Klīvlendas vīru ansamblis Tēvzeme, kas Edvīna Štelmaņa vadībā darbojas jau kopš 1966. gada, nācis klajā ar savu pirmo skaņu plati. 

112 “Latvju Mūzika” nr. 10 (01.01.1978.) | redakcija
PAMANĪTĀS KĻŪDAS 
-787. lp. pirmajā slejā, 10. rindā no apakšas vārda „tētiņš" vietā jābūt «tētiņi." Kas brāļu draudzes būšanas tuvāk pazīst, zina, ka visos laikos brāļu draudzes saiešanās bez „vācbrāļa" vai, vēlāk, mācītāja runāja vairāki sacītāji tētiņi (saku veči). Tās pašas slejas 5. rindā no apakšas vārda „gribēja" vietā jābūt «negribēja." Ja kāds negribēja savā reizē iedzert glāzi alus, teica: Tāds kā „ernūters." To teica par tiem, kas nepīpēja un nedzēra, bet ne otrādi. 790. lp. otrā slejā priekš pēdējās 
rindkopas, rakstu aplaužot, izkritusi šāda teksta daļa: Emīla Dārziņa darbos vērojam divas ietekmes. Vienas sākums meklējams tautas atmodā, ar ko viņš bērnībā sastapās Piebalgā. Pirmoreiz šī saistība ar savu tautu dokumentējas dziesmā Pie tēvu zemes dārgās (Fr. Šillera-Ausekļa), kas komponēta 1898. gadā jau pirms iestāšanās konservātorijā. Šāda saistība ar tautas likteņiem jo vairāk jūtama pirmsrevolūcijas laikā 1904. gadā sacerētajā Senatnē un Lauztajās priedēs (abām Raiņa teksti), kā arī pēcrevo 
Lūcijas depresijā radītajos Ciānas bērnos (Aspazijas) un Mūzām zili (Skalbes). Tautas atmodas ideālisma turpinājums viscaur jūtams viņa recenzijās un apcerējumos par komponistiem. Šeit viņš ir sava tēva mantinieks: kā tēvs savos piebaldzēnos, tā Emīls jaunajos latviešu komponistos un citos mūziķos prata saskatīt un par tiem pateikt ko trāpīgi labu. Tā, dzirdējis pirmo reizi Melngaiļa dziesmu Dievs, dod mūsu tēvu zemei!, viņš rakstīja*: „(...) Ne mazākās atskaņas vairs no kaut kā bijuša, brīva no visa ģermāniskā, no visa mendelsoniskā, spēcīga, oriģināla, latviska — tāda ir Melngaiļa mūzika, tādas ir šās jaunā gadu simteņa pirmās skanas! Kas tā iesāk, tam pieder nākotne! '(...)" Dārziņš nebija maldījies: Melngailim piederēja nākotne. Tādus pašus trāpīgus labus vārdus viņš ir teicis par Jāzepu Vītolu, Andreju Jurjānu, diriģentu Bobkovicu, dziedoņiem Paulu Sakšu, Malvīni Vīgneri-Grīnbergu u.c, bet jo sevišķi par Alfrēdu Kalniņu. Pēc viņa pirmo solo dziesmu krājuma iznākšanas**: „(...) mūsu priekšā ir komponists ar bagātu fantāziju, gatavu techniku un pilnīgi noteiktu individuālitāti. Komponists, tā sakot, kā no zemes izlīdis. (...), lielā da(a no tām ir pērles, kurām visā modernajā vācu, krievu un skandināviešu dziesmu literatūrā būs grūti atrast līdzīgas." Otru ietekmi saskatām emocionālajā bagātībā. Tādas ir jaunības kora dziesmas: Minjona (Ģētes-Blaumaņa), Mēness starus stīgo un Sapņu tālumā (Aspazijas), kā arī 1909. gadā radītās Kap* - Pēterburgas Avīiu 23. num. 1902. g. 2. aprīli. ** - Pēterburgas Avīžu 80. num. 1902. g. 6. (19.) oktobrī. 
sētas klusums (A. Ķēniņa), Es zinu, kā roze plaukst (Poruka), pēdējā jaukta kora dziesma Un ja uz Betlēmi es ietu (Poruka) un gandrīz visas solo dziesmas. Nav nejaušība, ka Dārziņa dziesmu prāvam skaitam Poruka vārdi: abi viņi sakņojas brāļu draudzē un viņu abu darbos vēlā hernhūtisma emocionālisms iemantojis zināmu kāpinājumu, padziļinājumu, apskaidrotību, varbūt pat piepildījumu. Ne vienam, ne otram nav vairs tādu sekotāju. Dārziņam, varbūt, agri mirušais Kārlis Kažociņš {Kā gulbji — Veidenbauma) un Dārziņa skolnieks (gan īsu laiku) Jānis Zālīts savos pirmajos darbos: Kā sniegi kalnu galotnēs (Jaunsudrabiņa), Jau no bērnu dienām (Austriņa), Biķeris miroņu salā (Poruka). Blakus minot, arī Zālīša vecāki piebaldzēni, tātad no hernhūtiskā apgabala. Savā mūzikā Dārziņš neparādīja tā laika nebijušus skaņu efektus (Richards Strauss). Mēs dzīvojam laikmetā, kad jaunā mūzika pirmā kārtā meklē jaunus izteiksmes līdzekļus. Varbūt tādēļ šā laika daži kritiķi raugās uz Dārziņu kā pagātnei piederošu, tagadnei „mirušu." Tomēr laika tecējumā viens otrs savus ieskatus arī maina. 

113 “Latvju Mūzika” nr. 10 (01.01.1978.) | Andris Vītoliņš
VĒL PAR EMĪLU DĀRZIŅU 
Zviedru mūzikas žurnāla Musik — Revy 1975. gada 3. numura 117. lp. lasām Sibelija (Sibelius) biogrāfa Ērika Tavastšernas (Tavastsjerna) raksta Sibelijs ceturtās simfonijas laikā izvilkumu: „No Geteborgas Sibelijs devās uz Rīgu, ccurbraucot Berlīnei. Tikko iebraucis, viņi steidzās uz pirmo mēģinājumu ar Rigaer 
Symphoniorchester, ko Šnēfogts (Schneevoigt) bija nodibinājis pagājušā gadā. Astoņu dienu ilgajā apmeklējumā (1911. gada februāra sākumā) viņš diriģēja trīs koncertus Rīgā un vienu Jelgavā. (•••) Divi gadus agrāk Sibēliju pavisam jocīgā kārtā ievilka kādā latviešu mūziku konfliktā. Skaņradis Emīls Dārziņš bija sacerējis simfonisku poēmu Vientuļā priede. Viņa kollēģis Pāvuls Jurjāns apsūdzēja viņu par (Sibēlija) Tuonelas gulbja plagiēšanu. Jautājumu aizvirzīja Glazunovam un pašam Sibēlijam, kas rakstīja Jurjānam, ka ļoti ticams, ka Dārziņš sarakstījis savu poēmu Tuonelas gulbja iedvesmotās noskaņās, bet ka vārds plaģiāts šinī sakarībā pārāk ass . . . Šis starpgadījums nelikās izraisījis nekādas atskaņas Sibēlija viesošanās laikā." (...)' 1932. gadā Jānis Mediņš Helsinku radiofonā diriģējis J. Vītola Drāmatisko uvertīru, A. Ābeles Meditāciju, Emīla Dārziņa Melancholisko valsi un savu Svīta No. 3? Pēc koncerta piezvanījis Sibēlijs, pie kura Mediņš viesojies priekš pāris dienām, un teicis:3 „Te runā Sibēlijs. Esmu bijis Latvijā, bet līdz šim nebiju dzirdējis nevienu noti jūsu mūzikas. Kā jūs tik ātri esat tikuši tik tālu? Nu jau jūs runājat eiropiešu valodu! Klausījos jūsu trešo svītu. Kā jūs tur trešā daļas sākumā esat pratis tik interesanti apvienot flautas ar trompetēm?" 
Andris Vītoliņš 
1. - Interesanti zināt, no kādiem avotiem Travastšerna guvis šo informāciju? 2. - Skat. Jāņa Mediņa Toņi un pustoņi (1964} 131- lp-, kur pieminēts, ka trešā svīta komponēta 1933. gadā, bet koncertā Helsinkos (turpat 125. lp.) tā atskaņota 1932. gadā; tātad viens gadu skaitlis nepareizi pieminēts. 3- - Turpat 127. lp. Red. 
827- lp- beigās un 828. lp. sākumā L. Garūtas Sidrabotā putna pareizais teksts ir šāds: Elga, Jusu dēļ es veicinu Mara darbu! Jūsu dēļ es atbalstīju Māri! Bet jūs nedrīkstat par gaisiem sapņot. Jums jāpaliek te un jādod man dzīvē laime Par savas dzīves biedri gaišo es lūdzu jūs, Elga! Jums došu visu, ko dod šī zeme, No kalniem dimants jums izcelts kļūs. Un jūras dzelmēs sen slēptas pērles Jums kaklu apvīs un rotās jūs. Jūs gribu vest uz tālām zemēm, Pār plašām jūrām vest gribu jūs! No kalnu smailēm jūs sveiksit zemes, No kalnu smailēm jūs sveiksit jūras — Šīs zemes laime, lielā laime, Elga, mūsu būs! 

114 “Latvju Mūzika” nr. 10 (01.01.1978.) | Vēstules redaktoram
VĒSTULES REDAKTORAM 
Mums te, kas LM 9. izlasījuši, kopiespaids labs: labas un labi izkārtotas illustrācijas, arī citādi apdare laba, maz iespiedumk\ūdu. Labi, ka apcerēti trīs komponisti. Gan, ja par vienu raksta trīs, neizbēgama atkārtošanās. I. Sakss neatlaidīgi atkārto „mītu," ka cenzūra sagrozījusi Mūžam zili tekstu un prasa tā restaurēšanu. Žēl, ka nemin avotu, no kura informācija iegūta. Labi, ka Garūta nav aizmirsta, tāpat Valentīns Bērzkalns. Nezinu, kas varēs Bērzkalnu aizstāt kā trimdas mūzikas dzīves chronistu un vēsturnieku. Šoreiz daudz dziesmu svētku. Recenzenti redzīgi (dzirdīgi) un nopietni. Gribētos, lai viņi dotu pamatīgu, reljefāku virsdiriģentu novērtējumu. Pēc pēdējiem dziesmu svētkiem Klīvlendā un Torontā uzmācās domas, 
ka dažiem pietiek, ja lielais koris nodzied apmēram pareizā intonācijā un ritmā, ne vēsts pēc kādas smalkākas interpretācijas vai vismaz savu izjūtu meklējuma, ko agrākajos dziesmu svētkos vērojām pie T. Reitera, Ā. Ābeles, T. Kalniņa, A. Kalnāja un šodien vēl pie ( . . . ). Domāju, ka tad diriģenti piegrieztu vairāk vērības dziesmu tulkojumiem savos koros. Apar jodu Voldemārs Milvok os, Visk onsinā. Latvju Mūzikas rakstu krājums ir ne tikai uz (oli laba papīra, gaumīgā iekārtojumā, bet bagāts arī saturā. Latviešu mūzikas vēsturniekiem katrs numurs būs avots, kur smelties ziņas par mūsdienu skaņu māksliniekiem, koriem un mūzikālo dzīvi vispār. Latvijā jau tagad trimdas māksliniekus nemaz nepiemin, un ja piemin, tad lielāko tiesu nievājoši. Manuprāt, ja iespējams, vajadzētu iekārtot arī nodaļu: Kā dzīvo un ko pašreiz dara mūsu skaņu mākdinieki. Ne tikai jubilejas reizēs vai sevišķus sasniegumus atzīmējot, bet arī par viņu ikdienu. Cik, piemēram, zina, ka Herta Lūse ir pašreiz ļoti slima, Anna Liberte-Rebāne ļoti vientuļa, īsa intervija, ka nav aizmirstas, būtu stiprinājums. Visiem LM darbiniekiem liels paldies par paveikto un izturību, un tādas pašas sekmes arī turpmāk! N. Kalniņš Babilonā, Ņujorkā. Aprīļa mēneša beigās man tika rokās Latvju Mūzikas 9. rakstu krājums. Izlasīju to vienā paņēmienā, tā sakot, acu nepacēlis! Sirds skubina Jums rakstīt un teikt paldies! Vispirms jau saista rakstu krājuma saturs: arī lajs mūzikas jautājumos ar interesi 
lasīs apcerējumus par Emīlu Dārziņu, Valentīnu Bērzkalnu, nerunājot nemaz par citiem. Tomēr īpaši — ne vien baltu filologa, bet ikviena uzmanīga lasītāja — sirds silst, vērojot lielās rūpes valodas un pareizrakstības ziņā. Kālab ? Tālab, ka mums nav daudz periodisku izdevumu, kas vienādā mērā pievērš vērību kā saturam, tā formai! Latvju Mūzikā ievērotas mūsu literārās valodas tradīcijas. Turēta bēda par bagātu, skaidru latviešu valodu! Piem., celtas atkal godā formas, kas tautas valodā gan vēl sastopamas, bet rakstu valodā tikpat kā izzudušas, tā atgriezeniskais lietvārds klausītājies (-Vijās) no verba klausīties. Rūpes par skaidru valodu izpaužas tā saukto vācismu, amerikānismu (resp. anglismu) un krievismu skaušanā. Tie ir vārdi vai veseli teikumi, kas darināti resp. lietāti vācu, angļu vai krievu valodas garā. Pareizrakstības laukā jāizceļ konsekventā, lietpratīgā r lietāšana, tāpat burta o (garā o apzīmēšanai) ievērošana — tas taču ietilpst mūsu oficiālajā alfabētā! Par visu to sirsnīgs paldies ir Jums, redaktora kungs, ir Jūsu valodas korrektorei! Jūsu AI. Kalniņš Čikāgā 1978. gada maijā. Cieņa pret pagātni, rūpes par nākotni Latvju Mūzikas 9. sējums, tāpat kā iepriekšējie, apliecina dziļu cieņu pret mūsu mūzikas pagātni un rūpi par tās nākotni. Tādi raksti kā V. Aparjoda Emīls Dārziņš un Pie baiga, kas parāda komponista ciešo saistību ar dzimto novadu un tautas atmodu, stiprina mūsu vēstures vienības apziņu. Citos laika apvāršņos to pašu veic L. Apkalna raksts par Lūciju Garūtu, parādīdams viņu nevis kā vientuļu, nejaušu parādību, 
bet kā centrāli svarīgu talantu Latvijas neatkarības laikā un pārbaudījumu gados. Nozīmīgs veikums ir plašā dziesmu svētku dokumentēšana, izdoto skaņu plašu, nošu un grāmatu atzīmēšana. Lietderīgi būtu dot ārpus dziesmu svētkiem notikušo katra gada nozīmīgāko koncertu sarakstu, atzīmējot vietu, datumu, īsu programmu, māksliniekus un ansamb(us, aptuvenu apmeklētāju skaitu. Rakstu krājuma pareizā valoda, gaumīgā apdare un rūpīgi vāktais ilustratīvais materiāls pasvītro kultūras tradīcijas, 
par kurām mums nemitīgi jābūt nomodā. Lai laba veiksme turpmāk! Jānis Andrups Londonā, Anglijā. Redaktora atbilde: Paldies par vēstulēm, atzinību un ierosinājumiem! Žēl, chronikas pietrūkst arī šim Latvju Mūzikas numuram. Ceram kādu tās daļu paveikt līdz nākošajai reizei. Par nepilnībām lūdzam atvainot. Roberts Zuika 

115 “Latvju Mūzika” nr. 10 (01.01.1978.) | R. Z.
MŪSU JAUNIE SKAŅRAŽI 
Šai LM numurā iepazīstinām lasītājus ar mūsu jauno mūzikas ceļa gājēju 
un viņas latviešu tautasdziesmas apdari Līst', lietiņi, vienu dienu! Dace piedzimusi 1953. gada 19. decembrī Vinipegā, Kanādā. Klavieru spēli viņa sākusi mācīties 10 gadu vecumā. Savos 13 gados Dace jau vingrinās mūzikas rakstīšanā. Mūzikas teoriju un kompozīciju viņa mācās pie profesoriem C. Palmera, Brūsa Metera (Bruce Mather) un Braiena Černija 
(Brian Cherney) Mekgila (McGill) universitātē Montreālā, ko pabeidz 1976. gada pavasarī ar uzslavu, iegūstot pirmo (B. Mus.) grādu. Kanādas latviešu 6. dziesmu svētkos (1976.) Torontā jaundarbu konkursā Dace izpelna pirmo godalgu par darbu pūtēju kvintetam. Pirmajos latviešu jaunatnes dziesmu svētkos Montreālā (1975.) viņa ir jaunatnes kopkora vadītāju skaitā, bet Otrajos Ročesterā kopkoris jau dzied viņas veltījumu šim sarīkojumam — tautasdziesmas Aiz kalniņa linus sēju apdari. Šo pirmatskaņojumu uzņem kopkoncerta programmā arī Sestajos vispārīgajos ASV dziesmu svētkos Bostonā (1978.), par ko klausītājos tūkstoši jauno skaņradi atalgo jūsmīgiem aplausiem. 1978. gada janvārī Daces darbus atskaņo mazā Karnegie zālē Ņujorkā. 1978. gada vasarā Dace papildinājās kompozīcijā Fontenblo (Fontainebleau), Francijā pie Nadjas Bolanie* (Nadia Boulanger), Luīzes Talmas (Louise Talma) un Anetes Dioedone (Annette Dieudonne). Dace turpina mūzikas studijas maģistres grāda iegūšanai un ir aktīva jaunatnes darbā. Trešajiem jaunatnes dziesmu svētkiem Montreālā (1979 ) viņa komponē dziesmu spēli Varoņdarbi ar Baņutas Rubesas tekstu. — Priecāsimies un vēlēsim panākumus mūsu jaunajai mūzikas ceļa gājējai! 
R.Z. 

